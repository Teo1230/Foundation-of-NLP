AL. OPREA
LĂMURIRI ASUPRA EDITĂRII PUBLICISTICII
DIN 1881
 
 
1. Eminescu vine la conducerea cotidianului bucureştean în februarie 1880, cum am arătat în prezentarea la 
volumul anterior, şi desfăşoară, ca redactor-şef, o activitate susţinută, care îl impune ca unul din cei mai mari ziarişti 
români. Emanoil (Manolache) Costache Epureanu, preşedintele Partidului conservator şi al Clubului politic, încetează 
din viaţă în septembrie 1880 şi cu el dispare una din figurile proeminente ale oamenilor politici din vechea generaţie. 
Conducerea Partidului conservator şi a Clubului politic o ia, în decembrie 1880, Lascăr Catargiu, asistat de un comitet 
format din T. Maiorescu, Em. I. Florescu, G. Manu, Al. Lahovari, T. Rosetti, Al. Ştirbei, M. Ghermani, Gr. Trandafil, 
Gr. Păucescu şi P. Teulescu. Se menţin în rezervă, cum fac şi mai înainte, P. P. Carp, P. Mavrogheni şi G. Gr. 
Cantacuzino. Noul comitet preia şi conducerea ziarului ,,Timpul", organul central de presă al Partidului conservator, 
cum şi era de la înfiinţarea sa, în martie 1876. Noul comitet hotărăşte ca ziarul să, rămînă, în continuare, ,,sub redacţia" 
lui Eminescu, nu însă fără să se ridice şi voci împotriva sa. Unii membri din comitet obiectează că poetul nu făcea parte 
din Partidul conservator şi-şi îngăduia, pentru acest motiv, să pună în discuţie în coloanele ziarului probleme care 
veneau în contradicţie cu orientarea ,,partitei conservatoare". Nu aceasta era, evident, explicaţia pentru independenţa sa 
de gîndire. Stăruie pentru menţinerea lui Eminescu la conducerea ziarului T. Maiorescu, întrucît îl considera apropiat de 
„Juna dreapta", grupare reprezentată de critic în Partidul conservator.
Programul politic întocmit de Emanoil (Manolache) Costache Epureanu în februarie 1880 este întîmpinat cu 
rezerve de conservatori pe motiv că se limita la generalităţi, ce nu puteau servi ca bază în lupta politică. Maiorescu 
pregăteşte studiul Zur politischen Lage Rumäniens, pe care îl publică în primul număr al revistei ,,Deutsche Revue" pe 
1881, care apare la sfîrşitul lui decembrie 1880. Eminescu îl traduce imediat şi-i face loc în coloanele ,,Timpului" în 
ultimul număr din decembrie 1880. Maiorescu propunea, ca orientare politică, teze ale grupării sale din Partidul 
conservator, între care cea mai importantă o constituia apropierea României de Imperiul austro-ungar. Maiorescu 
publică studiul, destinat să servească de program Partidului conservator, fără să consulte comitetul de conducere. Em. I. 
Florescu, Gh. Manu, Al. Lahovari îi fac criticului imputări pentru acţiunea sa. Eminescu publică studiul fără să 
informeze  comitetul  de  conducere  şi  imputările  aduse  criticului  se  răsfrîngeau  şi  asupra  sa.  „Junimiştii", 
reprezentanţii ,,Junei drepte", hotărăsc să-şi dea demisia din conducerea Partidului conservator. Eminescu urma şi el să 
părăsească redacţia cotidianului bucureştean. Acest lucru nu se întîmplă. I.C. Brătianu, primul ministru în guvernul 
liberal, adresează conservatorilor invitaţia să participe la proclamarea regatului. Invitaţia este făcută prin intermediul lui 
P.P. Carp, care trecea de personalitatea cu cel mai mare prestigiu politic în Partidul
conservator. Programul lui Maiorescu rămîne pe al doilea plan, mai ales că nu viza schimbări apropiate în politica 
internaţională. Conservatorii hotărăsc, după lungi discuţii, să refuze invitaţia. Proclamarea regatului se face în 14 martie 
1881, fără participarea conservatorilor care însă îşi dau adeziunea la acest act politic.
Programul lui Maiorescu este criticat de presa liberală de toate nuanţele. Atacurile vin şi din partea grupării lui 
V. Boerescu, membru marcant al Partidului conservator, întemeietorul unei grupări, Centrul, care se alătură Partidului 
liberal, precum şi a unor cercuri cu o orientare politică independentă.  „Românul", oficiosul guvernului liberal, 
reproduce studiul în coloanele sale şi-i consacră o suită de editoriale. Studiul este caracterizat ,,manifest politic" al 
,,Junei drepte", primejdios deopotrivă pentru monarhie şi ţară.
Eminescu adoptă o poziţie independentă în răspunsurile pe care le dă la problemele la ordinea zilei. Poetul apără 
interesele generale ale poporului român, cum face şi în publicistica anterioară, şi se pronunţă împotriva transformării 
ţării noastre în colonie a Europei apusene.
Independenţa gîndirii lui Eminescu în contextul vieţii politice din 1881 se defineşte, în primul rînd, prin 
atitudinea ce-o adoptă faţă de programul lui Maiorescu, pregătit să-l înlocuiască, cum am arătat, pe cel al lui Emanoil 
(Manolache) Costache Epureanu din 1880. Poetul avea obligaţia, ca redactor-şef al organului central de presă al 
Partidului conservator, să ia apărarea tezelor lui Maiorescu, cum procedase şi în cazul  Programului lui Emanoil 
(Manolache) Costache Epureanu, cu un an mai înainte. Programul lui Maiorescu cuprindea însă teze care veneau în 
contradicţie cu activitatea poetului pe tărîmul luptei naţionale, desfăşurată încă din 1870. Orientarea spre Imperiul 
austro-ungar, teza principală a lui Maiorescu, constituia, în opinia poetului, o primejdie pentru însăşi independenţa 
naţională a statului român. Problema aceasta o aduce în discuţie în numeroase articole, cum s-a putut vedea din volumul 
anterior, şi asupra ei insistă şi în articolele din 1881. Maiorescu ignora în programul său dualismul austro-ungar, 
împotriva căruia duceau o luptă susţinută popoarele din imperiul vecin, încă de la instaurarea sa în 1867. Dualismul 
austro-ungar este supus şi de Eminescu unei critici necruţătoare în articolele din ,,Federaţiunea" din 1870 şi în cele din 
„Curierul de Iaşi" din 1876 — 1877. Maiorescu elucida situaţia românilor din Imperiul austro-ungar şi o apropiere de 
acesta nu putea fi pusă în discuţie cîtă vreme Curtea din Viena nu-şi schimba politica faţă de românii din provinciile de 
sub stăpînirea sa. Eminescu avea în vedere, în sfîrşit, aspectele economice. Orientarea spre unul din imperiile vecine 
conducea la subordonarea economică prin transformarea ţării în piaţă de desfacere a produselor acestuia şi ruinarea 
producţiei naţionale. Pornind de aici, Eminescu respinge programul lui Maiorescu  de plano, ca inoportun. Poetul 
demonstrează că se puneau în discuţie teze ipotetice într-un viitor îndepărtat. Maiorescu examina, caracterizează 
Eminescu programul criticului, ,,nişte ipoteze viitoare şi problematice, şi la un pericol ce s-ar ivi, a arătat şi modul de 
scăpare tot aşa de ipotetic ca şi pericolul". Noul program al Partidului conservator este trecut de Eminescu în categoria 
utopiilor politice şi poetul susţine în coloanele ,,Timpului", în continuare, propriul program, întemeiat pe cunoaşterea 
concretă a stărilor de lucruri din tară.
Atitudinea sa faţă de proclamarea regatului nu se apropie de a nici unei grupări politice. Conducerea Partidului 
conservator îl însărcinează pe T. Maiorescu să expună punctul său de vedere în coloanele ,,Timpului", într-un editorial 
cu caracter orientativ. Criticul publică în cotidianul bucureştean, în 21 martie, un lung articol, în care face un istoric al 
evenimentelor politice dinaintea proclamării regatului. Lasă însă în seama viitorului să se pronunţe asupra deosebirii de 
principii între liberali, la guvern, şi conservatori, în opoziţie. Eminescu interpretează conciliabulele dintre liberali şi 
conservatori pentru proclamarea regatului, ca şi expunerea lui Maiorescu în această problemă, expresia cea mai 
evidentă a abandonării principiilor în lupta politică. Versatilitatea oamenilor politici liberali şi conservatori este 
denunţată în termeni necruţători. „Pînă cînd comedia aceasta ? — se întreabă Eminescu —. Pînă cînd panglicăria de 
principii, pînă cînd schimbările la faţă de pe-o zi pe alta?" Şi mai departe: ,,Ce sîntem, comedianţi, saltimbanci de uliţă, 
să ne schimbăm opiniile ca [şi] cămeşile şi partidul ca cizmele?" Semnificativ este şi un alt fapt. Eminescu reproduce 
din „Convorbiri literare'" Scrisoarea III şi-i face loc în
,,Timpul", sub semnătură, în numărul din 10 mai 1881. Poetul marca în felul acesta festivităţile consacrate monarhiei şi 
cu critica din poezie la adresa societăţii din vremea sa.
Eminescu consacră în coloanele ziarului pe care îl conducea numeroase editoriale chestiunii dunărene şi 
reproduce articole în această problemă din presa străină, în traducerea sa. Imperiul austro-ungar revendica preşedinţia 
Comisiei dunărene şi vot preponderent, deşi nu era ţară riverană între Porţile de Fier şi Marea Neagră. Curtea din Viena 
duce o campanie de defăimare împotriva României şi nu ezită să rupă şi relaţiile diplomatice cu ţara noastră. Guvernul 
liberal adoptă o poziţie oscilantă în raporturile cu imperiul vecin. Eminescu cere guvernului liberal să adopte o poziţie 
fermă în chestiunea dunăreană şi condamnă Imperiul austro-ungar că ducea o politică ce prejudicia suveranitatea 
naţională deopotrivă a României, Bulgariei şi Serbiei.
Campania de presă susţinută de Eminescu în legătură cu construirea căilor ferate se impune să fie bine înţeleasă. 
Poetul recunoaşte în construirea căilor ferate şi, în general, în modernizarea mijloacelor de comunicaţie un factor de 
progres. Face însă o distincţie foarte importantă, pierdută adesea din vedere. Modernizarea căilor de comunicaţie 
reprezintă, în opinia sa, un factor de progres pentru ţările dezvoltate întrucît îşi pot desface mai repede producţia 
naţională. Pentru ţările ce nu se găsesc în acest stadiu, modernizarea căilor de comunicaţie reprezintă un factor de 
progres numai sub raport tehnic. Aspectele sociale îi apar însă poetului mult mai importante. Modernizarea căilor de 
comunicaţie grăbeşte procesul de transformare a ţărilor agrare, cum era şi România, în ,,hinterland-uri", spre care ţările 
avansate îşi dirijează producţia naţională şi jefuiesc, de aici, bogăţiile naturale. Construirea căilor ferate se face la noi, 
aspect de asemenea important, cu capital străin. Statul român le răscumpără, cum arată poetul, în condiţii oneroase şi 
angajează, pentru decenii întregi, munca poporului român.
Eminescu examinează înfiinţarea de noi instituţii din perspectiva ,,claselor pozitive". Poetul consacră fondării 
Creditului Mobiliar un adevărat studiu, a cărui elaborare o putem urmări şi pe baza unui material bogat, păstrat în 
manuscrise. Demnostraţia sa este construită cu o bună armătură ştiinţifică, cum observă G. Călinescu, ca să conducă la 
concluzia că asemenea instituţii se înfiinţau spre a face operaţii bancare de speculă.
Imperiul austro-ungar şi Imperiul german considerau că prin cucerirea independenţei de stat se creară condiţii 
favorabile pentru aplicarea politicii cunoscută sub numele de Drang nach Osten. Presa din cele două imperii desfăşoară 
o campanie susţinută în stăvilirea emigrărilor spre America şi dirijarea lor spre această parte a Europei. România, se 
arată într-un astfel de articol, era ,,aptă într-o măsură extraordinară de-a primi în număr mare colonişti germani" şi se 
putea opera, în felul acesta, ,,o cucerire pacinică, comercială" a ţării noastre. Colonizarea României se înscria, după 
cum se vede, în politică de stat a celor două imperii. Eminescu protestează cu indignare împotriva acestei politici pe 
care o numeşte ,,marota" imperialismului german. Poetul îşi manifestă îngrijorarea în legătură cu slăbirea rezistenţei 
naţionale, faţă de această politică de subordonare a ţării. Se explică, o dată mai mult, de ce respinge programul 
Partidului conservator privind apropierea de Imperiul austro-ungar.
Eminescu elaborează în această perioadă şi teoria cu privire la ,,pătura superpusă", care ocupă un loc central în 
gîndirea sa social-politică. Exegeţii operei insistă, mai adesea, asupra componenţei ,,păturii superpuse" din elemente 
alogene şi asupra acuzaţiilor ce le aduce Partidului liberal pentru favorizarea lor. Asemenea învinuiri aduce însă 
Eminescu şi conservatorilor. Este suficient să amintim de criticile sale la adresa lui Maiorescu în timpul dezbaterilor 
parlamentare privind modificarea art. 7 din Constituţie,  cînd îl învinuieşte pentru trădarea intereselor naţionale. 
Problema fundamentală care se pune aici nu este cea a componenţei „păturii superpuse", ci a faptului că ea se constituia 
din elemente care fugeau de muncă. De altfel, nu este întîmplătoare nici numirea ce i-o dă. Eminescu are în vedere, pe 
de altă parte, şi aspectul politic. Sporirea ,,păturii superpuse", trăind din exploatarea ,,claselor pozitive", constituia, în 
opinia poetului, o primejdie naţională întrucît slăbea rezistenţa poporului român în faţa politicii de colonizare a ţării 
noastre.
Orientarea lui Eminescu spre politica practică are la bază, cum am arătat şi în Lămuririle ... la volumul anterior, 
experienţa din epoca revizoratului şcolar, cînd cunoaşte nemijlocit viaţa poporului. Poetul critica atunci Partidul 
conservator, aflat la con-
ducerea ţării, pentru exploatarea nemiloasă a ţărănimii şi cerea schimbarea sistemului de guvernare, spre a se asigura o 
mai mare ,,libertate a muncii". Aceste critici le adresează şi guvernului liberal. Orientarea spre politica practică, cu 
nesocotirea intereselor partidelor de guvernămînt, explică şi aducerea în discuţie a socialismului. Presa vremii remarcă 
acest lucru ca un aspect negativ în paginile cotidianului conservator. Eminescu vorbeşte acum şi de Karl Marx, pentru 
prima dată în publicistica sa, de unde se vede că îi cunoştea activitatea. Nu avem mărturii să demonstrăm că îi studiase 
şi scrierile. îşi face însă extrase din tratatele unor economişti ca Say, Ricardo, Carey, List, pe care le utilizează, ca 
armătură ştiinţifică, în discursul critic. Poetul preia, de aici sau de aiurea, teze şi azi de actualitate. Susţine, de pildă, că 
în societăţi ca cea din vremea sa „munca se vinde în piaţă". Eminescu considera ca făcînd parte din „clasele pozitive" 
ţăranii şi meseriaşii. Acum îi integrează aici şi pe muncitori.
Dintre reformele propuse de guvernul liberal la iniţiativa lui C.A. Rosetti stîrnesc discuţii aprinse în presă 
îndeosebi electivitatea magistraturii şi votul universal. Eminescu se pronunţă împotriva celei dintîi şi pune anumite 
condiţii în cazul celei din urmă. Electivitatea magistraturii putea duce, susţine poetul, la subordonarea acestei instituţii 
partidelor politice şi pierderea independenţei în luarea hotărîrilor. Poetul nu este împotriva votului universal, însă 
condiţionează introducerea acestei reforme de ridicarea nivelului cultural al Corpului electoral. Pîndea şi aici primejdia 
ca acesta să devină, în absenţa pregătirii culturale, clientelă a partidelor politice. Previziunea sa se va confirma în 
desfăşurarea evenimentelor de mai tîrziu.
Eminescu practică la „Timpul" o publicistică cotidiană, fapt care explică schimbarea tematicii o dată cu 
depăşirea evenimentului respectiv. Revenirea la aceeaşi problematică se face sub formă de referinţă şi numai privind 
chestiuni ce le considera importante în viaţa politică a ţării noastre. Multe articole sînt consacrate, astfel, întocmirii 
bugetelor, lucrare fundamentală, în opinia sa, pentru buna gospodărire a statului. Guvernul liberal este criticat pentru 
nerespectarea termenelor în întocmirea lor şi pentru faptul că înscria cifre fictive spre a se prezenta în faţa opiniei 
publice cu bugete echilibrate. Se impune atenţiei dublarea cunoaşterii teoretice a finanţelor cu capacitatea de analiză 
concretă. Poetul mînuieşte cifrele cu o îndemînare încă neîntîlnită la un nespecialist în lumea lor.
Problema mai importantă în plan cultural, adusă în dezbaterea publică, priveşte proiectul lui V. Conta de 
reformă a învăţămîntului. Se prevedea, în acest proiect, între altele, restrîngerea învăţămîntului clasic în favoarea celui 
real. Eminescu angajează cotidianul pe care îl conducea în campania împotriva proiectului. Poetul se declară în 
favoarea învăţămîntului clasic şi a dezvoltării învăţămîntului real în concordanţă cu stadiul de dezvoltare a economiei 
noastre naţionale.
Progresul realizat în toate domeniile de activitate, cu care se lăuda guvernul liberal, este prezentat de Eminescu 
ca fiind fictiv. Întemeierea de noi instituţii, nu întotdeauna răspunzînd unor nevoi reale, avea drept urmare sporirea 
aparatului administrativ. Statul impunea noi obligaţii fiscale şi de altă natură, care grăbeau procesul de pauperizare a 
,,claselor pozitive". Eminescu caracterizează această evoluţie a societăţii româneşti ca o trecere de la „barbarie" la 
„semibarbarie", mai rea decît cea dintîi, întrucît falsifica înclinaţiile fireşti ale oricărei societăţi spre progres.
Eminescu deschide coloanele cotidianului conservator unor colaboratori externi, atît din Bucureşti cît şi din 
provincie. Se situează pe primul loc Pantelei Popasu din Galaţi, care îşi semnează articolele cu pseudonimul Delfinul. 
Critică în ele, cu o violenţă ce-o întrece, adesea, pe cea a poetului, sistemul de guvernare din ţara noastră, partidele 
politice şi monarhia. Sînt de menţionat cîteva din ele:  Un glas în pustie, Ce face opoziţiunea ?, Responsabilitatea 
regilor constituţionali, Unitatea naţională, Isprăvile libertăţilor noastre. C.N. Brăiloiu semnează articole privind 
legislaţia: Proiectul de lege Grădişteanu, Reforma judiciară, Ciocoiul. Cuvînt şi instituţiune. Tot lui îi atribuim şi o 
parte din articolele nesemnate în care se discută chestiuni economice. Slavici publică lucrarea Studiul geografiei în 
şcoalele noastre, cea mai temeinică crecetare de acest fel întîlnită în presa vremii. Un loc aparte ocupă reproducerea în 
coloanele ziarului a monografiei lui A.V. Millo, Ţăranul, invocată de Eminescu şi în susţinerea tezelor sale. Poetul 
reproduce şi studiul lui T.V. Ştefanelli, Cîteva date statistice şi istorice din Bucovina, publicat în „Convorbiri literare", 
revista ieşeană. Prezintă interes şi articole ca Legea minelor, Conferinţa mone-
ţară, Despre situaţia industriei zaharice în România, Salinele noastre, care vin de la colaboratori mai puţin cunoscuţi, 
însă  specialişti în domeniile respective.  Poetul continua, tipărirea,  sub supravegherea sa, a baladelor sîrbeşti în 
traducerea lui Dionisie Miron, începută în anul precedent, şi care se va continua şi în 1882. Deşi publicaţie politică, 
Eminescu face din „Timpul" şi una cu deschidere largă, cum se desprinde de mai sus, spre domenii ce ţin de progresul 
material al societăţii.
Eminescu îşi creează prin orientarea ce-o dă cotidianului bucureştean şi prin modul cum discută problemele la 
ordinea  zilei  o situaţie tot  mai precară  ca redactor-şef  al  organului central  de presă  al Partidului conservator. 
„Telegraful" îşi informează cititorii, încă în noiembrie 1881, că Eminescu urma să fie înlocuit de la conducerea ziarului. 
Se deschide, astfel, o nouă perioadă în epoca gazetăriei bucureştene a lui Eminescu, căreia îi vom consacra volumul 
următor — şi ultimul — din secţiunea de publicistică.
Trăsătura dominantă a publicisticii lui Eminescu o constituie şi în această perioadă orientarea spre politica 
practică,  întemeiată  pe  cunoaşterea  profundă  a  realităţilor  naţionale.  Asistăm  la  desfăşurări  spectaculoase  ale 
independenţei sale faţă de partidele politice. Este suficient să ne oprim la poziţia sa faţă de noul program al Partidului 
conservator, întocmit de Maiorescu, la criticile virulente privind canciliabulele dintre liberali şi conservatori pentru 
proclamarea monarhiei ori la denunţarea imixtiunii puterilor străine în chestiunea dunăreană. Poetul apără interesele 
generale ale poporului român şi duce o luptă susţinută împotriva transformării ţării în colonie a Europei apusene. 
Publicistica din acest volum vine să împlinească, astfel, imaginea despre activitatea unuia din cei mai mari ziarişti din 
cultura noastră naţională.
2.  TEXTUL: CORPUS  ŞI ORGANIZARE. Orînduirea textelor se face, ca şi în volumele anterioare, strict 
cronologic, cu includerea, la locurile respective, şi a traducerilor. Textele din manuscrise le tipărim în ordinea utilizării 
lor în articole, iar cînd asemenea indicaţii lipsesc, le facem loc în partea finală a acestei secţiuni, într-o succesiune 
ipotetică. Tipărim articolele cu titlurile lui Eminescu, iar cînd acestea lipsesc, le dăm noi, după sintagma iniţială. Deşi 
aceasta nu este întotdeauna revelatorie, aparţine textului eminescian şi ne fereşte de subiectivism în improvizarea de 
titluri, care pot induce în eroare. Acesta este, de altfel, şi unul din marile falsuri operate de editorii anteriori. Însoţim 
fiecare text cu indicarea datei apariţiei, pentru a înlesni urmărirea problemelor puse în discuţie.
3. STABILIRE ŞI TRANSCRIERE. In stabilirea textului şi a variantelor ne călăuzim după principiile enunţate 
în OPERE, VII (p. 47 — 69), cu completările din OPERE, IX   (p. 55 — 56). Tipărim textele integral, după prima 
apariţie în ,,Timpul" şi după manuscrise, cele pe care le transcriem din caietele poetului. Ţinem să precizăm că semnul 
[...] nu indică intervenţiile noastre arbitrare şi nedorite, ci lipsa unor cuvinte sau pasaje ce nu au putut fi restabilite ca 
urmare a deteriorării publicaţiilor respective.
4.  COMENTARIILE  şi  ANEXELE VOLUMULUI.  Fiecare text este însoţit de comentarii, care cuprind o 
secţiune bibliografică, unde consemnăm prima apariţie în „Timpul" şi facem menţiune dacă articolul este semnat. 
Indicăm locul ce-l ocupă în paginile cotidianului bucureştean (Editorial, Al doilea editorial,  Din afară, Cronică 
dramatică), informaţii importante pentru cunoaşterea încadrării textului respectiv în dezbaterea cotidiană. Consemnăm, 
de asemenea, reproducerile în publicaţiile româneşti şi străine, cum nu fac ediţiile anterioare. Facem menţiune, în 
sfîrşit, de prima tipărire în volum.
Comentariile cuprind, cu puţine excepţii, şi o a doua secţiune în care prezentăm problemele puse în discuţie în 
textul respectiv şi dăm informaţii asupra ecoului stîrnit în presa românească şi î cea de limbă franceză şi germană din 
ţară. Se situează pe primul loc „România liberă." şi ,,Bukarester Tagblatt", care comentează aproape toate articolele 
poetului şi dau extrase din ele. In atenţia noastră stă şi presa românilor aflaţi, atunci, în afara graniţelor ţării.
Eminescu semnează numai cîteva articole pentru care facem menţiune în secţiunea bibliografică a comentariilor, 
iar celelalte, pentru care nu facem o asemenea menţiune, apar fără semnătură.
Pentru textele transcrise din caietele lui Eminescu indicăm manuscrisul şi paginile, iar cînd este cazul, prima 
publicare. Dăm informaţii despre aşezarea în pagină, grafie, menţiunile poetului, fie pentru datare, fie pentru indicarea 
stadiului de elaborare.
Cotidianul bucureştean foloseşte datarea după calendarul iulian, ca cea mai mare parte a presei româneşti din 
secolul trecut. Eminescu introduce în unele perioade si datarea după calendarul gregorian. Respectăm datarea sau 
datările din ziar. Pentru publicaţiile străine, care folosesc datarea după calendarul gregorian, dăm în paranteze drepte şi 
datarea după calendarul iulian, spre a evita confuziile în succesiunea evenimentelor.
Comentariile şi notele noastre au caracter orientativ şi informativ. Menţionăm cum facem şi în Lămuririle la 
volumele anterioare, că ele nu sînt destinate să se substituie studiului publicisticii eminesciene.
Volumul este prevăzut cu o listă a Siglelor publicaţiilor periodice, Bibliografia lucrărilor folosite în comentarii 
şi note, Indici şi o Listă a ilustraţiilor. Pentru Tabloul ediţiilor trimitem la OPERE, IX (p. 63 — 75), cu completările din 
Bibliografia la volumele anterioare. Bibliografia generală a publicisticii eminesciene o tipărim în ultimul volum al 
secţiunii,
5. DIFICULTĂŢI. Eminescu desfăşoară activitate ziaristică între 1 ianuarie şi 31 decembrie 1881 exclusiv în 
„Timpul" şi nu întîmpinăm dificultăţi în urmărirea scrisului său în mai multe publicaţii. Colecţia ,,Timpului" de la 
Biblioteca Academiei Republicii Socialiste România este într-o stare înaintată de uzură, încît textele din multe numere 
nu pot fi recuperate în întregime. Pentru reconstituirea lor s-a folosit colecţia din Biblioteca Municipală, din Piatra 
Neamţ, din păcate nici ea completă pentru anii 1877 — 1883. Nu au putut fi consultate în colecţii complete ziarele 
„Apărătorul", ,,Cumpăna", ,,Fraternitatea", ,,Poşta", „Vocea română". Comentariile lui Eminescu în legătură cu aceste 
publicaţii reprezintă texte de referinţă pentru istoricul presei româneşti.
Multe din textele din acest volum sînt traduceri făcute de Eminescu din publicaţii străine, ce nu se păstrează, cu 
puţine excepţii, în fondurile din bibliotecile noastre. o parte din aceste publicaţii au fost consultate în Biblioteca 
Naţională din Viena.
D. VATAMANIUC
SIGLELE PUBLICAŢIILOR PERIODICE
Siglele sînt preluate din Bibliografia Mihai Eminescu (1866 — 1970). Volumul I. Opera. Bucureşti, Editura 
Academiei Republicii Socialiste România, 1976, p. 15 — 20, M. Eminescu. Opere VII. Proza literară. Bucureşti, 
Editura Academiei Republicii Socialiste România, 1977, p. 72 — 73 şi M. Eminescu. Opere IX. Publicistica 1870 — 
1877. Bucureşti, Editura Academiei Republicii Socialiste România, 1980, p. 59 — 62; M. Eminescu.  Opere XI. 
Publicistica  1880. Bucureşti,  Editura  Academiei  Republicii  Socialiste  România,  1984,  p.  13  —  14.  Pentru 
publicaţiile care nu figurează în aceste lucrări s-au întocmit sigle noi. Anii care însoţesc titlurile publicaţiilor privesc 
perioada  cercetată.  Publicaţiile  ,,Allgemeine  Zeitung",  ,,Die  Presse",  "Deutsche  Zeitung",  "Fremden-Blatt", 
"Grenzboten" şi "Neue freie Presse" au fost consultate în Biblioteca Naţională (Osterreichische Nationalbibliothek) 
din Viena.
AAZ                                  ,, Allgemeine Zeitung", Augsburg, 1881 
BME                                  ,,Buletinul Mihai Eminescu", Cernăuţi, Piatra Neamţ, Rîmnicul Vîlcea, 1930 — 1944
BP                                     ,,Binele public", Bucureşti, 1877 — 1881
CL                                     ,,Convorbiri literare", Iaşi, 1881
CL- 1                                 ,,Convorbiri literare, Iaşi, 1966, 1982
CRO- 1                              ,,Cronica", Iaşi, 1980
DPR                                   ,,Die Presse", Viena, 1881
DREPTUL                         ,,Dreptul", Bucureşti, 1881
DZ                                      ,,Deutsche Zeitung", Viena, 1881
ECHINOX                          ,,Echinox", Cluj-Napoca, 1974
F                                        ,,Familia", Pesta, 1875
FREM                                ,,Fremden-Blatt", Viena, 1881
GHMC                               ,,Gazette hebdomadaire de medecine et de chirurgie", Paris. 1881
GL                                      ,,Gazeta literară", Bucureşti, 1964
GRTB                                ,,Grenzboten", Berlin, 1881
GT                                      ,,Gazeta Transilvaniei", Braşov, 1881
INDR- 1                             ,,L'Independance roumaine", 1881
KRZ                                    ,,Kronstadter Zeitung", Braşov, 1881
LIB                                     ,,Liberalul", Iaşi, 1881
LL                                       ,,Limbă şi literatură", Bucureşti, 1965
LUC-B                                ,,Luceafărul", Bucureşti, 1964, 1980 — 1983
LUM                                   ,,Luminatoriul", Timişoara, 1881
MANUSCRIPTUM            ,,Manuscriptum", Bucureşti, 1976, 1980
MO                                     ,,Monitorul oficial", Bucureşti, 1881
NFP                                    ,,Neue freie Presse", Viena, 1881
OBS                                    ,,Observatoriul", Sibiu, 1881
PEL                                     ,,Pester Lloyd", Budapesta, 1881
POP                                    ,,Poporul", Bucureşti, 1881
PRESA                               ,,Presa", Bucureşti, 1881
RESB                                 ,,Războiul", Bucureşti, 1881
RF-2                                   ,,Revista de filosofie", Bucureşti, 1964, 1972
RFR                                    ,,Revista Fundaţiilor regale", Bucureşti, 1939 — 1940
RITL                                   ,,Revista de istorie şi teorie literară", Bucureşti, 1965, 1980
RL                                       ,,România liberă", Bucureşti, 1881
ROM                                   ,,Românul", Bucureşti, 1881
ST                                       ,,Steaua", Cluj-Napoca, 1977, 1981
T                                         ,,Timpul", Bucureşti, 1876 — 1883
ŢN                                      ,,Ţara noastră", Sibiu, 1911
TEL                                     ,,Telegraful", Bucureşti, 1877 — 1881
TELR                                  ,,Telegraful român", Sibiu, 1877 — 1881
TRANS- 1                          ,,Transilvania", Sibiu, 1982
TRIB-2                               ,,Tribuna", Cluj, 1961, 1972
UM                                     ,,Umoristul", Pesta, 1866
VA-TM                               ,,Vatra", Tîrgu Mureş, 1975
VE                                       ,,Viaţa economică", Bucureşti, 1964
VIIT- 1                                ,,Viitorul", Bucureşti, 1914
VR- 1                                  ,,Viaţa românească", Iaşi, 1908
VR-2                                   ,,Viaţa românească", Bucureşti, 1983
VRE                                    ,,Vremea", Bucureşti, 1943
 
 
 
„TIMPUL”
PATOLOGIA SOCIETĂŢII NOASTRE
 
În situaţiunea politică şi în condiţiunea civilă ce s-a croit familiei române prin noile legi se simte de toţi o 
stare de siluire şi o anomalie, cu toată organizaţiunea savantă a instituţiunilor , în toate raporturile sociale tradiţionale 
, încât am ajuns să nu credem în nimic stabil. Putem zice că nu este un singur om serios între noi, fie martor fie autor, 
în revoluţiunile ce ne-au agitat şi ne agită de treizeci de ani, care să creadă în stabilitatea stării de lucruri în care ne 
aflăm; nu este om care să nu se întrebe  când  o să se  sfârşească  această operă  interminabilă  de schimbări care 
divizează din ce în ce mai mult societatea noastră în tabere ostile.
Nu ne adresăm aci la oameni cari găsesc un motiv de optimism în satisfacerea apetitului lor şi ambiţiunilor lor 
personale. Această clasă de oameni nu este făcută nici să simţă , nici să înţeleagă condiţiunile superioare de existenţă 
şi de trai pentru o societate şi nici este în stare a da cel mai mic ajutor pentru consolidarea societăţii. Vorbim pentru 
oamenii cari sunt preocupaţi de condiţiunile de existenţă, de prosperitate a societăţii şi cari se îngrijesc de soarta ţării 
oricari ar fi credinţele lor, fie conservatori , fie, precum s-au numit, liberali.
Ceea ce simţim noi în privinţa stării de lucruri de astăzi nu ni se pare să fie o  impresiune  personală şi 
trecătoare.
Mai multe simptome , între cari limbagiul provocator şi aspru al jurnalelor guvernamentale, ne fac să credem 
că situaţiunea noastră politică şi socială persistă a sta în stadiul revoluţionar . Spiritele sunt cuprinse de neîncredere 
şi nu se pot împăca cu ideea că lucrurile pot merge aşa precum merg astăzi. O reacţiune deja a început a se 
manifesta, deşi cam slabă, în contra mişcării repezi şi violente cu care s-a accentuat opoziţiunea coaliţiunii din 1876 
şi, după cum credem noi, această reacţiune are să urmeze în mod irezistibil , deşi treptat.
Ca să poată fi însă eficace reacţiunea contra spiritului revoluţionar trebuie ca cu toţii să ne dăm seamă de 
cauzele ce turbură societatea, de elementele ce împiedecă redobândirea echilibrului pierdut şi să le combatem cu 
curaj şi stăruinţă.
Moravurile publice, spiritul public la noi au luat o direcţiune foarte periculoasă şi partidul care ne guvernă de 
patru ani de zile a contribuit foarte mult a le altera . Dintr-un principiu tutelar , principiul egalităţii înaintea legii, s-a 
făcut o armă de război între clase; toate condiţiunile sociale s-au surpat şi s-au amestecat într-un fel de promiscuitate 
; tradiţiunile ţării s-au uitat cu totul; o clasă nouă guvernantă s-au ridicat, fără tradiţiuni şi fără autoritate, încât ţara 
cea mare, temeiul şi baza naţionalităţii noastre, nu-şi găseşte conştiinţa raporturilor politice cu cei ce o guvernă; 
drepturile politice nu mai sunt răsplata unui şir de servicii pe datini, ci un instrument de ambiţiune , de îndestulare a 
intereselor particulare. În locul  sentimentului  public dezinteresat avem pasiuni politice, în loc de  opiniuni  avem 
rivalităţi de ambiţii . Toleranţa pentru toate interesele cele mai vulgare şi cele mai de jos este morala ce distinge 
astăzi lumea politică la noi. Este adevărat că nu cruţăm a invoca numele patriei şi numele libertăţii, dar aceasta ca o 
ipocrizie mai mult şi ca o înlesnire pentru îndestularea intereselor private. 
Ca dovadă a acestei stări de lucruri, a acestei tendenţe morale, şi ca rezultat, avem distribuirea funcţiunilor 
publice, a  oficiilor  şi întreprinderilor de tot felul. Niciodată în ţara noastră nu s-a văzut clasă guvernantă mai 
prosperă , mai gras retribuită şi mai îngrăşată ca clasa guvernantă de astăzi, răsărită din pământ fără să ne putem da 
samă cum, pe când generalitatea oamenilor de muncă sufere de strâmtorare .
Noi privim această stare de lucruri ca o degradare, ca o depravaţie a moravurilor publice care, deşi profită 
unor indivizi, nu poate profita nici chiar partidului politic ce se bucură de putere. Cu un contingent politic astfel 
educat  ţara nu poate aştepta destinuri strălucite, nici poate spera un guvern tare şi solid, care să  întemeieze 
instituţiunile şi prin ele să dea acţiunii noastre exterioare tăria de care avem nevoie. Alterarea moravurilor publice 
este o cauză de degradare a moravurilor private, şi consecuenţa neapărată este că caracterul naţional se strică şi 
puterea statului slăbeşte. Un stat unde funcţiunile publice se exploatează de-o gloată de oameni cari nu produc nimic, 
ci numai consumă resursele bugetare se condamnă singur a fi neputincios şi sterp.
Noi avem trebuinţă, mai mult decât altădată şi decât oricare alt stat congener din Peninsula Balcanică, să 
stabilim un guvern naţional, serios şi tare, să ne punem în poziţiune de-a putea exercita o acţiune decisivă în politica 
orientală.  Cu deprinderile însă  de  gonaci  de posturi,  cu  dezordinea  morală  ce întreţin  în  societatea  noastră 
credincioşii şi  neofiţii  partidului zis liberal, nu se poate aştepta nici soliditate în guvern, nici pace şi linişte în 
societate, nici putere în relaţiunile noastre internaţionale.
A fost lesne pentru partidul zis liberal să dărâme , fiindcă a găsit tărâmul pregătit de chiar clasa guvernantă 
veche, care s-a muncit în curs de douăzeci de ani, la adăpostul instituţiunilor  reprezentative  ale Regulamentului 
Organic, să paralizeze şi să anuleze politica puterii suzerană şi protectrice ce ne ţineau în lanţ. Dar ceea ce este greu, 
ca în orice operă omenească, este de-a clădi şi întemeia instituţiuni solide, de-a forma caracterul naţional.
Nici caracterul naţional însă nu se întemeiază prin  moravuri  publice cari iau. de principiu îndestularea 
apetiturilor , nici instituţiunile prin vorbe deşarte de egalitate şi libertate. Până acum partidul liberal n-a dat masei 
poporului decât vorbe deşarte ca instituţiuni şi spectacolul depravaţiunii moravurilor ca bold de caracter naţional, şi 
toată  doctrina  sa politică este să trateze pe poporul românesc ca pe un  venetic  , fără tradiţiuni şi fără istorie, 
proclamând că toate printr-însul s-au făcut cîte s-a făcut; pentru că dânsul este la putere, şi puterea sa este semnul şi 
simbolul sacru al naţionalităţii româneşti.
Este adevărat că guvernul în aceşti din urmă ani, mai mult decât în oricare altă epocă, a dobândit drepturi mai 
însemnate, o influenţă mai mare, prerogative mai considerabile; dar cu cât i-a crescut mai mult puterea cu atât a 
scăzut în proporţiune exerciţiul libertăţii, din cauza procedărilor sale administrative, din cauza amăgirilor la care a 
supus toate poftele şi toate pasiunile rele, contribuind astfel a slăbi coarda pasiunilor celor bune în toate inimile. 
Oamenii cu sentimentele nobile şi dezinteresate cari au luat parte la mişcările de la 1848 şi 1859 sunt în drept astăzi, 
după cîte văd, să întrebe pe corifeii partidului guvernamental de astăzi: Ce aţi făcut cu iluziunile şi cu speranţele ţării 
din acei ani? Nu este meşteşugire care să nu se fi întrebuinţat spre a preface drepturile puterii în instrumente de 
interes privat în folosul recruţilor partitului .
O asemenea politică nu poate  ameliora  moravurile publice, ca una ce se  adresează  la pasiuni rele, la 
slăbiciuni, la interesul şi la viţiurile celor chemaţi. Daca nu se va opri în drum şi nu se va schimba, ea are să facă 
multe victime chiar în partid. Cîte scandaluri n-a produs deja, pe cari presa independentă le-a semnalat ? Şi n-ar fi 
nimic daca efectele ei s-ar mărgini la câteva individualităţi fără greutate şi fără valoare. Răul cel mare şi simţitor este 
că atinge inima ţării, moralitatea publică.
 
[4 ianuarie 1881] 
ŞCOALA NORMALĂ SUPERIOARĂ
SECŢIA BUCUREŞTI
[1]
 
„Monitorul oficial" din ultima zi a anului trecut dă rezumatul celor petrecute la 18 decemvrie cu ocaziunea 
inaugurărei acestei şcoli şi cuprinde discursul-program rostit de maiestrul de conferinţe, d. I. Crăciunescu, în faţa 
rectorului Universităţii, a multor notabilităţi şcolare şi-n faţa studenţilor în fine.
 
Negreşit am fost datori să citim asemenea cuvântare, cu atât mai mult că trece de operă a doctorului în litere, a 
judecătorului de la trib. Ilfov, a profesorului de estetică de la Facultatea din Bucureşti, a maiestrului de conferinţe de 
la Şcoala Normală; c-un cuvânt, de lucrare a unei personalităţi considerabile în aparenţâ, dar un ambiţios de arginţi 
ce se înfăţişează ambiţios de ştiinţă în realitate.
Se vede că ziua de 31 decemvrie 1880 a fost hotărâtă să demascheze şi pe acest ilustru pseudoerudit, şi pe acest 
speculator de ştiinţă numit Ioan Crăciunescu. Atât mai rău pentru d-sa şi atât mai bine pentru tinerimea silită a 
culege învăţătura moralei, a binelui şi frumosului din prelegerile problematice ale unui plagiator ce va rămânea 
celebru în ăst meşteşug.
E amar pentru noi să constatăm viţiul, dar în faţa funestei boale a învăţaţilor de contrabandă nu ne putem opri d-
a zugrăvi precum se cuvine pe cel ce-l practică, pe cel ce are îndrăzneala necalificabilă d-a-şi inaugura conferenţele 
sale pedagogice precum urmează.
 
Discursul rostit de d. Ion Crăciunescu în 
ziua de 18 decemvrie 1880 („Monit. 
Oficial" No. 292 din 31 dec. 1880, p. 3412).
 
Domnilor,
 
un împărat filozof, Marcu Aureliu, în cartea 
I a confesiunilor sale, enumerând toate 
persoanele despre cari avea să se laude, face 
o menţiune specială despre magiştrii şi 
perceptorii săi şi mulţumeşte zeilor că i-au 
L'Education dans l'Ecole libre par I. M. 
Guardia, docteur es lettres, professeur a 
l'Ecole Monge (Paris, G. Pedone-
Lauriel editeur). Chapitre III. Le 
professeur, pag. 225.
 
L'empereur Marc-Aurele, dans le 
premier livre de ses Confessions, 
passant en revue toutes les personnes 
dont il avait a se louer, fait une mention 
toute speciale de ses maîtres et 
dat aşa de buni. Cu modestia care se cuvine 
unui filozof recunoaşte, începând cu 
guvernorul primei sale copilării, că aceşti 
oameni înţelepţi şi savanţi i-au dat gustul 
virtuţii, depărtând de la el viţiile şi 
prejudiţiile. Nu uită pe nici unul: Diogenet, 
Rusticus, Apolonius, Sextus, Alexandru 
Gramaticu, Catulus, Maximus; numele lor 
se găsesc amestecate cu acelea ale părinţilor 
săi, fraţilor, surorilor. Se arată, mai cu 
seamă recunoscător ca de la ei a aflat ca 
pentru a creşte un copil să nu ne uităm la 
nici un sacrifici. Cugetare gravă şi 
frumoasă, d-lor, care venind de la un 
asemenea om merită, să. fie aprofundată.
......................................................................
În starea de lucruri actual nimic mai 
greu decât recrutarea profesorilor. 
Dificultatea, pe lângă cele spuse, mai are şi 
alte cauze. Mai întâi funcţiunile 
învăţământului sânt foarte modeste, fiindcă 
în genere sânt puţin retribuite şi, fiindcă 
astăzi mai mult decât oricând 
consideraţiunea o cam are averea, se găsesc 
mult mai mulţi ambiţioşi de bani decât de 
ştiinţă.
percepteurs et il re-mercie les dieux de 
lui en avoir donne de bons. Avec la 
modestie qui sied a un philosophe il 
reconnaît, en commençant par le 
gouverneur de sa premiere enfan-ce, 
que ce sont ces hommes sages et 
savants qui lui ont donne le gout de la 
vertu, en ecartant de lui les vices el les 
prejuges. Il n'en oublie pas un seul:
Diogenete, Rusticus, Apolonius, Sextus, 
Alexandre le grammairien, Catulus, 
Maxime, dont les noms se trouvent 
meles a ceux de ses parents, de ses 
freres  et soeurs. Il  temoigne 
particuliere-ment sa reconnaissance a 
son arriere-grand pere. C'est grace a lui 
(de la ei!) que j'ai appris, dit-il, que 
,,pour elever un enfant aucun sacrifice 
ne doit couter". Grave et belle reflexion 
qui veut etre approfondie venant d'un tel 
homme.
............................................................
Rien de plus difficile que le 
recrutement des professeurs. La 
difficulte tient a beaucoup de raisons. 
En premier lieu, les fonctions de 
l'enseig-nement sont tres modestes 
parce que, generale-ment, elles sont peu 
retribuees; et comme aujour-d'hui plus 
que jamais la consideration est attachee 
a la richesse on trouve infiniment plus 
d'ambitieux
Al doilea, vocaţiunea profesoratului e încă poate mai rară 
decît aptitudinile ce el exige; fără să mai punem timpul şi 
munca, care echivalează cu un capital considerabil.
 
Apoi sarcina e delicată fiindcă ne ocupăm de suflete şi 
prin urmare responsabilitatea foarte grea; şi, în fine, cu 
capacitatea  recunoscută  trebuie  să  se  unească  multe 
cunoştinţe serioase, precise, variate, asemenea şi calităţile 
morale cari nu sînt comune în nici o profesiune şi cari în 
profesorat sînt de rigoare. Adevărat profesor e acela care 
stabileşte  incontestabil  autoritatea  sa  prin  austeritatea 
caracterului său, prin asiduitatea de a îndeplini punctual 
datoriele, prin profunditatea cunoştinţelor sale.
d'argent que de savoir. En second lieu la vocation du 
professorat est peut-être encore plus rare que les aptitudes 
qu'il exige; sans compter une mise de temps et de travail 
qui équivaut à une mise considerable de fonds.
En outre, la tâche est des plus délicates parce qu'il y a 
charge  d'âmes  et  partant  résponsabilité  trés-lourde;  et 
puis,  à   la  capacité  reconnue  il  importe  de  joindre 
beaucoup  de  connaissance  sérieuses,  précises,  variées 
avec des qualités morales qui ne sont communes dans 
aucune profession et qui dans celle-ci sont de rigueur. Le 
vrai maître est  celui qui établit  incontestablement  son 
autorité par la droiture (austeritatea!) de son caractére, par 
son assiduite à remplir ponctuellement ses devoirs, par la 
profondeur de ses connaissances.
Plagiatură mai degradată nici că se poate închipui! Esigenţele punerii în pagină a ziarului ne sileşte să ne oprim 
aci cu confruntarea. Daca însă autorul discursului plagiat nu se va arăta satisfăcut, dacă ar avea tupeul să îngîne veri o 
scuză, apoi [î]i promitem o nouă ediţiune de citate, esceptînd bineînţeles platitudinele şi insulta la adresa elevilor din 
facultate, a căror paternitate nu i-o tăgăduim. Retragerea d-lui Crăciunescu cel puţin din sarcina de conferenţiar la 
Şcoala Normală, o retragere forţată de bună seamă, e absolut necesară pentru interesele şi viitorul acestei instituţiuni, 
căci ce autoritate ar mai putea inspira studenţilor un asemenea plagiator... care ne confirmă o dată mai mult vorba 
învingătorului' de la Iena: ,,Omul nu e decît o ţifră ce n-are valoare decît prin poziţiunea ce ocupă"!
 
[4 ianuarie 1881]
 
 
 
CESTIUNEA DUNĂRII
 
,,Corespondenţa politică" se ocupă, pe larg de atitudinea României în cestiunea Dunării şi de opoziţiunea ei în 
contra Austriei.
 
Această politică a României, zice numita foaie, [î]şi are baza în cestiunile interioare. De cîteva luni 
opoziţiunea caută să răstoarne guvernul cu orice preţ. Nici o altă cestiune nu era mai bine venită ca a Dunării. 
,,Dunărea română este a românilor"; ,,România doreşte influinţa Europei, niciodată însă pe cea a unei singure puteri 
mari" — nişte asemeni fraze au totdauna un farmec pentru inimele ,,patriotice" şi în acest sens presa a ameţit 
opiniunea publică, încît guvernul român a crezut de cuviinţă a face mai mult decît presa declarînd printr-un organ 
oficios că va persista în opoziţia sa contra opiniunii tuturor celorlalte puteri, împiedecînd printr-o rezistenţă pasivă d-
a se realiza vreo combinaţiune neplăcută lui. Prin aceasta — observă foaia vieneză — România a ajuns în punctul de-
a sta în opoziţie faţă cu întreaga Europă. Într-adevăr, cei din Bucureşti nici n-au învăţat, nici n-au uitat nimic. Ei se  
poartă ca şi cum ar fi şi astăzi sub garanţia marilor puteri şi uită că, o Românie independentă cată să suporte toate  
consecinţele politicei sale.
 
[4 ianuaria 1881]
 
 
[„APROPIINDU-SE ALEGERILE..."]
 
Apropiindu-se alegerile pentru deosebitele colegii vacante ale Camerei şi Senatului, ne credem datori a reaminti 
alegătorilor conservatori îndeosebi, celor din opoziţie în genere, ca să uzeze de dreptul lor constituţional şi să ia parte la 
alegeri. Oare mai trebuie
să amintim cîte interese în adevăr naţionale sunt la mijloc cari să motiveze participarea tuturor la lupta electorală? Nu. 
vedem partidul guvernamental  desfăcut în grupuri de ambiţioşi , cari, încetând de mult de-a mai viza la realizarea 
principiilor  şi nefiind capabile de a organiza ceva solid şi stabil, se întrec pur şi simplu în vînătoarea  foloaselor 
materiale pe cari le dă puterea? Nu vedem că partidul roşu, departe de-a fi numai un partid recrutat din deosebite clase 
ale societăţii române, formează el însuşi o clasă deosebită, a căreia meserie e politica şi care trăieşte din politică şi din 
specula frazelor mari precum alţi oameni trăiesc din agricultură sau din exercitarea unei profesiuni ?
Veniturile statului, percepute asupra contribuabililor, deci asupra alegătorilor, sunt plata pe care cetăţeanul o dă 
pentru a primi în schimb servicii echivalente . Ce servicii echivalente ne dau Adunările cari 'şi pierd vremea m discuţii 
zădarnice,  votând însă cu  iuţeala aburului legile cele mai importante, cari ar trebui mult timp studiate? Ce servicii 
echivalente pot restitui miniştri schimbaţi de treizeci şi şase de ori în patru ani de zile? Ce servicii echivalente pot face 
nişte oameni cari nu ştiu nimic afară de Cod şi ocupă cu toate acestea funcţiuni de directori de drum de fier, pentru cari 
se cer cunoştinţe tecnice? Ce servicii echivalente pot face societăţii oameni cu cîte patru clase primare deveniţi directori 
de Bancă Naţională? Astfel suma neproporţionat  de mare care se ia în fiece an din averea comună, în loc de a se 
întrebuinţa la dezvoltarea vieţii economice şi de cultură a populaţiunilor, se împarte în sinecure mari şi mici pentru o 
clasă de oameni fără ştiinţă, fără merit, cari, tocmai pentru că n-au nici una, nici alta, s-au constituit într-o societate de 
exploatare pentru care toate mijloacele de-a veni la putere sau de-a se mănţinea sunt bune.
Morala publică cată. să sufere mari scăderi prin asemenea stare de lucruri. Tânărului nu i se mai zice: „învaţă 
sau munceşte ca să înaintezi !", ci, prin exemplele ce se dau, i se zice: „Conspiră, calomniază şi vei ajunge om mare în 
România". Astfel vedem că raţiunea pentru care s-a ridicat în anii din urmă o mulţime de oameni la rangurile cele mai 
înalte e un act de rebeliune, un cuvânt de insultă la adresa Domnitorului, un pasquil şi altele asemenea.
Pe de altă parte interesele agricole  atârnând  , în ţara  arbitrariului  administrativ, tocmai de administraţie, 
alegătorii sunt în mare parte puşi la discreţia urelor şi persecuţiilor administrative. Pe lângă asta statul dispune de atâtea 
funcţii şi favori pe câţi oameni sunt în ţară cari ştiu scrie şi citi! Astfel administraţia consistă nu în muncă, în servicii 
echivalente cu sumele bugetului, ci în precupeţire de voturi.
Cine sufere mai mult prin această stare de lucruri sunt elementele muncitoare şi sănătoase ale naţiunii noastre, 
sunt toţi aceia cari nu aspiră la privilegii şi sinecure , ci trăiesc din produsul muncii lor proprii. Tocmai în clasele 
pozitive ale naţiei se observă o scădere continuă. a averii. Sub fel de fel de forme ingenioase li se sustrage acestor clase 
până şi cel din urmă ban, pentru a întreţinea cu el luxul unor nulităţi ambiţioase, incapabile de muncă, precum sunt 
incapabile de dreptate şi de adevăr. Dar mai mult încă: elementele româneşti, populaţia istorică a ţării e stoarsă pentru 
întreţinerea plebei internaţionale a apologiştilor lui Blanqui , o plebe fără patrie hotărâtă şi fără naţionalitate hotărâtă .
E timp ca orice inimă patriotică să se mişte la priveliştea mizeriei generale produsă prin cupiditatea populaţiei 
flotante a acestei ţări. Precum facem deosebire între ,,român" şi ,,străin", am ajuns a face o deosebire între „român" şi 
,,roşu". Ca o ceată de cuceritori străini au năvălit asupra ţării, constituie stat în stat, consideră ca inamici pe toţi cei ce 
nu împărtăşesc apetiturile lor, consideră populaţiunile ca pe o turmă bună de esploatat .
Oricine votează contra lor îndeplineşte un act de mântuire a ţării şi a naţionalităţii, contribuie la restabilirea 
bunei credinţe în afacerile publice, la reintegrarea poporului românesc în drepturile lui legitime.
 
[6 ianuarie 1881] 
[„AMINTISERĂM MAI ZILELE TRECUTE ..."]
 
Amintiserăm mai zilele trecute că într-un conventicul al partidului roşu se alesese , în urma atentatului Pietraru, 
un fel de comitet de salut public, care şi-a manifestat deja existenţa revoluţionară şi odioasă. Auzim că, în urma 
eliberării definitive a persoanelor asupra cărora din capul locului nu putea plana nici umbră de bănuială  , membrii 
acestui comitet şi-a arătat nemulţumirea faţă de Excelenţa sa d. Tache Giani . Nu înţelegem în adevăr această suficienţă 
din partea unor oameni cari nici sunt competenţi să se amestece în resortul justiţiei, nici au măcar capacitatea comună 
de-a pricepe că acele arestări în vânt se datoresc pur şi simplu inepţiei fenomenale a prefectului de poliţie, d. Radu 
Mihai. Acest model de agent poliţienesc a fost prevenit, ca publicul întreg, că are să se comită un atentat. Publicul, cum 
e ironic şi cu  bun simţ  , şi-a zis  râzând  : ,,Cine să-l comită dacă  singurii  oameni capabili de asemenea lucruri, 
apologiştii lui Blanqui, sunt la putere?" Calculul publicului era eronat însă, pentru că uitase o împrejurare. Directorate 
de bancă nu are statul decât câteva , asemenea şi prea puţine funcţii retribuite cu mii de franci pe lună. Dar patrioţi sunt 
câtă frunză şi iarbă. Numindu-se d. Carada director de bancă, pentru d-alde Pietraru nu mai era loc şi sunt fără îndoială 
o sumă de patrioţi cari cu drept cuvânt se cred mai capabili decât onor. d. Carada. Pietraru însuşi , bunăoară, ştia mai 
multă carte decât o seamă de redactori de-ai „Românului", cari se procopsesc cu atâta repejune în socoteala patriei. În 
elementele  necăpătuite  ale partidului roşu trebuia deci să se afle cuibul  conspiraţiei  şi aceasta d. prefect de poliţie 
trebuia s-o ştie. În loc de asta însă poliţia se foloseşte de pretextul încercării de asasinat pentru a aresta pe oamenii ce-i 
sunt neplăcuţi : pe d. Grandea pentru rigoarea condeiului său, pe d. Gălăşescu pentru c-a fost comisar de poliţie sub 
guvernul conservator,  când  într-adevăr s-o fi distins prin privegherea  exerciţiilor  de  prestidigitaţie  ale viitorilor pe 
atunci oameni mari ai României. Tot de soiul acesta au fost şi celelalte arestări. O mai repetăm că d. Radu Mihai şi-ar 
da şie şi d-lui Brătianu o satisfacţie nespusă dacă, în loc de-a  aresta  oameni nevinovaţi, ar justifica întrebuinţarea 
fondurilor secrete, căci e în adevăr o ingenioasă manieră de-a le administra în aşa chip încât tocmai prin întrebuinţarea 
lor d. Radu Mihai să fie în fericita poziţie de-a şti tot atât de mult despre pregătirea atentatului ca oricare alt muritor din 
Bucureşti care citeşte gazete .
 
[6 ianuarie 1881 ]
 
 
[„UNUL DIN VECHII NOŞTRI POEŢI..."]
 
Unul din vechii noştri poeţi, d. Gr . M. Alecsandrescu, ne onorează cu trimiterea următoarelor versuri, scrise 
anume pentru Botezul Domnului de estimp.
 
[6 ianuarie 1881]
 
 
RADICALII ÎN FRANŢA
 
Am menţionat în zilele trecute că intransigenţii n-au reuşit deloc în alegerile municipale din Paris, ceea ce i-a 
descurajat  foarte mult. Acest fapt nu se poate ilustra mai bine  decât  prin următorul incident. Într-un  arondisment 
republican moderat cunoscuta 
Louise Michel a început să vorbească în contra lui Gambetta, ca de obicei. Dar mare-i fu surpriza când auzi mai multe 
voci strigând : ,,Afară cu ea! Gambetta a adus mai multe servicii decât toţi aceşti nebuni! Afară!" Viteaza oratoare a 
cătat să plece şi drept răzbunare a publicat următoarea epistolă în ziarul roşu ,,Citoyen ":
 
Acum puteţi vedea că, în mijlocul unui popor mâncat de molima oportunistă , frazele de progres şi reforme sunt ridicole 
şi nu mai rămâne decât : Revoluţiunea. Şi dacă această  revoluţiune nu mai e posibilă prin popor, am iarăşi dreptate zicându-vă 
: ,,Ţin cu aceia din voi cari merg înainte, dar nu aparţin nici unei grupe de ale dv. Liniştită şi rece, sub suflarea  gheţoasă a 
Nordului, voi merge înainte, fără ură nici compătimire pentru oamenii sau lucrurile cari opresc revoluţiunea şi pe cari le consider 
numai ca obstacole ce cată să, dispară.
 
[6 ianuarie 1881]
 
 
[„CELELALTE NEGUSTORII..."]
 
Celelalte negustorii mai sunt cum sunt . Dar plăteşti mai mult decât face obiectul cumpărat? Nu face nimic. Te 
înveţi minte şi altădată deschizi ochii-n patru ca să vezi pe ce-ţi dai banul. Negustoria de vorbe însă şi prăvăliile de 
principii sunt cele mai rele din toate, căci eşti în pagubă chiar de ţi se oferă gratis fructele talentului Costineştilor şi 
Caradalelor . Geaba invalidezi de zece ori argumentele aduse de onorabilele capacităţi de la ,,Românul", geaba arăţi din 
fir în păr că ceea ce spun dumnealor sunt basme cari n-au nici măcar farmecul de-a fi interesante ca cele dintr-o mie şi 
una de nopţi ale frumoasei Şeherezade; ele revin zilnic ca şi când nimenea nu le-ar fi relevat, şi toate acestea pentru ce? 
Pentru că publicul român, ca orice public din lume, trăieşte în prezent şi puţini, prea puţini se interesează, de trecutul 
ţării lor, ca să, ştie cum au stat lucrurile acum douăzeci treizeci de ani. Astfel oricine în ţara noastră căruia i-a 'nălbit 
barba poate spune câte-n lună şi-n soare despre pretinsele sale merite şi prea puţini se vor găsi cari să-i controleze 
vorbele. ,,Românul" ca organ, d-nii Brătianu şi Rosetti ca oameni politici au contractat obiceiul de-a aşterne în 
socoteala trecutului tot ce le doreşte inima şi, făcând meseria aceasta de precupeţi de vorbe mari zeci de ani de-a rândul 
, au ajuns să crează poate ei înşii ceea ce spun. Noi nu ne-am mira — am mai spus-o şi altădată — daca roşii ar pretinde 
într-o bună dimineaţă că ei au creat universul şi că, D-zeu a avut un rol cu totul secundar la treaba aceasta, cam acela pe 
care l-ar putea avea Carada de pildă la restabilirea echilibrului european. Dar, până a fi creat universul, Caradalele şi 
Serurii au creat ţara, care nu exista 'nainte , au creat naţionalitatea românească, care asemenea 'naintea domniilor sale 
nu a existat, a creat tot, c-un cuvânt , ce se ţine de neamul românesc.
Ce era lumea 'naintea domnilor liberali?
,,Românul" de sâmbătă 3 ianuarie o spune :
 
Ţara era împărţită în două:
esploatatori şi esploataţi ,
stăpâni şi robi, boieri şi români.
Singur boierul era om, el se năştea privilegiat, trăia şi murea privilegiat, având numai drepturi fără datorii.
Boierul nu plătea bir; boierul nu mergea la oaste.
 
Noi nu suntem dintre acei cari laudă trecutul în mod necondiţionat . Dar să vedem cum era acel trecut?
Sigur e că populaţia se înmulţea pe atunci în mod regulat, astăzi ea decreşte . Ţăranul se hrănea mai bine şi 
muncea mai puţin. Azi munceşte mai mult şi se hrăneşte rău. Din regimul rău de azi rezultă apoi frigurile palustre, 
pelagra , anghina difterică şi alte epidemii, cari pe atunci erau aproape necunoscute. 
Dar care era administraţia acestei ţări de esploataţi dată pe mâna esploatatorilor boieri?
Să vedem de ex. cum se administra averea publică la anul 1855 sub Barbu Vodă ştirbei .
La 1 ianuarie 1855 se constată:
La casa mitropoliei un escedent de. ………… 3 188 325 —
La casa mânăstirilor ……………………… 5 805 824 —
La miliţii ………………………………… 940 389 —
Beneficiul soldaţilor………………………………… 1 819 100 —
Aşezăminte de binefacere ……………… 668  483 —
Grădini publice. ……………………… 312 272 —
Poduri şi şosele ………………………… 8 475 902 —
Dorobanţi şi grăniceri . …………………… 1 428 264 —
Spitaluri . …………………………… 1 950 233 —
Instrucţia publică ……………………… 1 586 609 —
Şcoli comunale, de agricultură şi de meserii …… 1 942 723 —
Totalul escedentelor ……………………… 28 121 324 —
Va să zică la bugete minime un escedent anual de 28 milioane de lei vechi numai din administraţiile autonome 
ale institutelor .
Bugetul statului era în 1856 următorul:
Venituri:      25  394 095
Cheltuieli:    20 398 766
Escedent:       4 995 329.
Va să zică însuşi bugetul neînsemnat al statului prezenta un escedent anual de 5 milioane de lei vechi: a cincea 
parte a veniturilor trecea la economii . Şi bugetul veniturilor întregii Ţări Româneşti era pe atuncea de 8 1/2 milioane de 
franci şi nici aceia nu se cheltuiau toţi.
Dacă acel guvern al esploatatorilor cari nu plăteau nici un bir era rău, ne veţi da voie să constatăm că era şi 
foarte ieften, că nu-l costa aproape nimic pe poporul românesc. Pe lângă cele 120 de milioane de franci pe cari le 
cheltuiţi d-voastră anual, bugetul boierilor exploatatori de 8 1/2 milioane era o jucărie. Vedeţi dar foarte bine că acei 
boieri cari se năşteau privilegiaţi, trăiau şi mureau privilegiaţi, având numai drepturi fără datorii, acei boieri [î ]şi aveau 
şi ei partea lor bună, căci tezaurul public mai nu se resimţea de existenţa lor.
Dar, dacă am face socoteala Caradalelor, Stăteştilor , Costineştilor şi a patrioţilor de toată mâna cari s-au născut 
cu alt privilegiu, mai odios , cu acela de-a răscumpăra drumuri de fier şi a fabrica bani de hârtie şi cari din nimic au 
făcut averi (nu s-au născut cu ele, cum ziceţi d-voastră), oare tot la acest rezultat am ajuns?
Azi o singură Carada şi un singur Costinescu ia din spinarea poporului românesc de zece, de douăzeci de ori cât 
lua un boier mare de pe atunci, şi pentru ce? Pentru că cumpără în numele statului cu 60% hârtii depreciate cari fac 
18%, pentru că propun împământenirea străinilor pe categorii, pentru c-au făcut negustorie de vorbe treizeci de ani 
încoace.
Aşadar 8 1/2 milioane lua guvernul aşa numit al boierilor de la exploatatul popor; în Moldova cam tot pe atâta , 
deci, luând maximul , ajungem la 17 milioane de franci pentru România întreagă. De impozitele acestea statul putea să 
facă o întrebuinţare [bună] sau una rea; bună când restituie publicului servicii echivalente cu valoarea pe care acesta o 
dă; rea, când risipeşte această valoare fără a-i restitui nimic.
Ce servicii  i se  dădeau  populaţiunii  în schimb pentru aceste 17 milioane?  Nu erau tribunale,  nu era o 
administraţie mai bună decât cea actuală, nu erau şcoli în cari patrioţii actuali învăţau ceea ce ştiu azi, nu era poliţie? Ce 
nu era din atributele esenţiale ale statului? Se jefuiau oamenii pe uliţă, se spărgeau prăvăliile, se făceau atentate ? Nu. 
Cu acele mijloace minime se întreţineau serviciile publice ieften, cum se cuvine unui popor sărac, compus în maxima 
lui parte din cultivatori agricoli şi din mici manufacturieri . Cu vremea ar fi venit toate pe o cale mai bună, căci nu 
trebuie să uităm că Domnia naţională era tânără şi venise imediat după o epocă tot liberă ca cea de astăzi, după epoca 
fanarioţilor. Şi fanarioţii , ca şi roşii actuali, nu cunoşteau alţi adversari în ţara asta decât 
pe boieri. An cu an şi domnie după domnie n-aveau altă grijă decât a ştirbi din drepturile politice ale boierilor.
Exploatatori şi exploataţi ? Stăpâni şi robi? Boieri şi români? Concedeţi că, dacă ar fi voit chiar să esploateze , 
după cele de mai sus nu se prea pricepeau la aceasta; dac' ar fi voit să stăpânească , nu s-ar fi dezbrăcat de buna lor voie 
de drepturile lor, şi  dac' ar  fi voit să nu fie români, n-ar fi putut să fie altceva  decât  români. Ceea ce e ciudat şi 
paradoxal în discuţia noastră e că tocmai acei boieri nu puteau fi alt decât români, chiar de-ar fi voit să nu mai fie, pe 
când roşii vor în ruptul capului să fie români, ca şi ovreii, şi în mare parte nu pot deveni. Cu toată parada de românism a 
d-lui C.A. Rosetti, totdeuna [î ]i atârnă din buzunar petecul roşu al demagogiei cosmopolite al apologiştilor lui Blanqui 
şi, dacă scarpini suprafaţa Caradalelor de toată mâna , dai de un caracter pervers şi viclean, de-o minte înclinată spre 
sofisme şi  panglicărie  , dai de  fanariot  cu  eticheta  română, de ceva cu. totul străin  intelectului  nostru naţional şi 
caracterului nostru naţional, de-o fiinţă lipsită de pudoare şi de omenie.
Dar boierii au avut şi ei relele lor? Desigur le-au avut, ca orice oameni din lume. Cea mai mare vină însă faţă cu 
ţara şi cu naţionalitatea lor, precum şi faţă cu ei înşişi, a fost că v-a crezut pe d-voastră. Din momentul în care de buna 
lor voie s-au dezbrăcat de drepturile politice pe cari cu durere de ţară le întrebuinţau , de atunci a început era datoriilor 
publice, a d-nilor Stroussberg , a esploatării neomenoase a ţării şi a locuitorilor ei. Şi această mare şi incalificabilă vină, 
de-a vă fi crezut pe d-voastră, de-a fi crezut că din oameni fără tradiţii hotărâte , fără patrie hotărâtă şi fără naţionalitate 
hotărâtă poate ieşi ceva acătării , această vină au espiat-o pe deplin: de aceea boieri nu mai există.
Dar d-voastră, cari luaţi pentru. stat de zece ori pe atâta pe cât luau boierii, restituiţi sub altă formă lefile ce vi se 
dau? Ţăranul care avea zece oi are azi o sută? Cel care avea o pereche de boi are azi zece? Cel ce esploatează zece 
pogoane esploatează azi o sută? Nu. Din contra, numărul obiectelor trebuitoare populaţiunii rurale, averea populaţiunii 
rurale scade pe zi ce merge tot mai mult. Dar se 'mbogăţeşte în adevăr clasa Caradalelor, Stăteştilor şi Costineştilor, o 
clasă cu totul improductivă , care n-a 'nvăţat nimic, n-au muncit nimic, şi n-a avut nimic şi care-a ajuns stăpână pe cei 
ce au învăţat, pe cei ce au, pe cei ce muncesc. Exploatatori boierii? Dar întreg partidul roşu nu e decât o companie de 
exploatare. Şi cu ce mijloace, şi cu ce preţ? Cu preţul sărăciei claselor pozitive şi-a demoralizării generaţiei tinere.
 
[10 ianuarie 1881]
 
 
[„ALALTĂIERI A APĂRUT ..."]
 
Alaltăieri a apărut o broşură care, cu tot odiul ce cuprind multe pasaje , e inspirată dintr-o sferă familiarizată cu 
jocul caleidoscopic al partidelor din ţară. Broşura e intitulată cam inestetic Lascar Catargiu şi partidul conservator şi 
Ion Brătianu şi partidul liberal. Cu toată repetarea de trei ori a interesantei particule , broşura are un stil al ei propriu, 
încât se suportă citirea ei până 'n capăt. Sub o aparentă imparţialitate şi conform cu regula ,,laudă pe adversarul pe care 
vrei să-l critici", broşura face o revistă repede a guvernelor de la 1866 până astăzi. Ca specimen al manierei de-a vedea, 
reproducem aci începutul ei:
 
Toţi aceia care examină cele ce se petrec în Societatea noastră de vro câţiva ani văd că această societate este divizată în 
două partituri , unul conservator şi altul liberal. Acest din urmă, deşi foarte mare şi numeros, este însă fracţionat în mai multe 
grupuri, purtând diferite denominaţiuni .
Ceea ce mai văd încă este că ceea ce mai susţine pe dl. Brătianu la cârma ţării este numai şi numai accidentul că se află la 
putere şi dispune de ea într-un mod vizirial . Orice reazăm moral din partea societăţii l-a pierdut şi nu i-a mai rămas decât reazămul 
material ce-l dă forţa Nimeni nu se mai poate îndoi că, dacă aceste Camere, în cari dl. Brătianu a izbutit acum doi am a introduce pe 
cei devotaţi personalmente d-sale şi a forma cu ei o maioritate servilă, un instrument docil , s-ar dizolva , nimeni, zic, 
nu se mai poate îndoi că, chiar de-ar uza dl. Brătianu de cele mai mari violinţe, tot nu ar putea reuşi a avea o maioritate 
care să-l susţie la viziriat .
Iată până aci lucruri ce toţi văd şi pe care nimeni nu le poate nega .
Un lucru asupra căruia se poate ridica o îndoinţă este de-a se şti dacă dl. Brătianu va putea să se mai mănţină 
încă la putere cu majorităţile ce posedă în ambele Camere. Asupra acestui punct cei ce-l înconjoară cred că, cu forţa 
materială va putea încă dura până la expirarea mandatului acestei legislative , iar alţii, văzându-l redus a se menţine la 
putere prin expediente şi având mai multă încredere în forţa morală, cred că se va vedea nevoit a abandona frânele 
guvernului în scurt timp. Revista jurnalului ,,Românul" din 13 decemvrie, ce este ieşită din peana d-lui Rosetti, prezintă 
acest deznodământ .
La întrebarea dar ce-şi fac astăzi mulţi oameni: ,,Ce se va întâmpla după căderea d-lui Brătianu? Veni-va un 
minister conservator sau un minister liberal?" zicem că este destul a ne arunca vederile într-un trecut recent pentru a 
prevedea viitorul.
Istoria faptelor trecute şi consecinţele lor bine studiate sunt cartea în care poate vedea cineva viitorul. Cauze 
identice dau rezultate iarăşi identice,
Aceasta ne conduce a face paralelismul între d-l Lascar Catargiu, care a fost conducătorul partidului conservator, 
şi domnul Brătianu, şeful unuia din grupurile sau fracţiunile partidului liberal, numit roşu.
D. Lascar Catargiu a venit în anul 1870 la putere, sub cele mai favorabile auspicii pentru d-sa. Greşalele ce 
comisese domnul Brătianu de a căuta reazemul său în afară, unite cu greşalele unei administraţiuni interne incapabilă şi 
neonestă , îl precipitară de la putere. D-sa fu smuls de pe băncile ministeriale din chiar mijlocul unei maiorităţi ce avea 
în ambele Camere, mult mai numeroasă decât este aceea ce o are astăzi.
Acea maioritate, compusă din oameni aduşi de d-sa prin faimoasa şi proverbiala sa influenţă morală, văzu într-o 
bună dimineaţă, cu  stupefacţiunea proprie ignorantului , pe stăpânul său ridicat de un vârtej , fără măcar a putea şti din 
care parte venea vârtejul . Nimeni din oamenii d-lui Brătianu nu ştiau de ce s-a restras . Nici bănuiau , sărmanii, că 
puternicul Bismarck, voind a face curte împăratului Napoleon pentru a-i face o mică plăcere sau a-i da un mic semn de 
amiciţie, a ordonat depărtarea ministrului Brătianu tocmai pentru că-i era devotat şi prin acest devotament displăcuse 
guvernului imperial francez. D. Brătianu  căzând  de la putere, efectele administraţiunii sale incapabile şi  neoneste 
puteau să apese rău asupra sa; se sili dar a-şi da nişte succesori care să-l poată menaja ; fu nevoit însă a-i căuta afară din 
partizanii săi, căci cei ce compuneau pe atunci grupul său erau unii ignoranţi , alţii prea tineri (ciutaci ), în fine, oameni 
de a treia şi a patra mână . Vro doi sau trei ce se contau de întâia mână erau nişte oameni foarte onorabili, purtând nume 
istorice, dar nişte automaţi .
Astfel dar marea maioritate din Camere văzu pe băncile ministeriale pe d-alde d-nii beizadea Dimitrie Ghica, M. 
Cogălniceanu şi alţii, ieşiţi din opoziţiune, şi auziră cu stupefacţiune declaraţiile de dragoste ce adresau d-lui Brătianu; 
iar pe d. Brătianu [î ]l văzură pe băncile deputaţilor îndemnând pe devotata sa maioritate la supunere către noii stăpâni .
În zadar se sili d. Brătianu a mănţine maioritatea sub ordinele noilor miniştri. Toţi câţi au văzut acel tablou şi 
aduc aminte cu dezgust de cele ce s-au petrecut. Cum reprezintaţiunea naţională era un obiect de dispreţ din cauza 
acelei maiorităţi , cum miniştri d-alde d. Cogălniceanu şi d-alde V. Boerescu căutau să se dea unul pe altul din minister 
afară, prin diferite intrigi care de care mai meschine, prin adulaţiuni care de care mai base la Palat şi prin fapte aşa de 
mişeleşti încât de am cita unul singur ar fi suficient pentru a pune pe acei miniştri în rândul lacheilor ce-şi dispută pe 
ascuns unul de altul favorile stăpânului . Un ministru, pentru a linguşi palatul, pregăteşte un proiect de lege de dotaţiune 
pentru Doamna, [î ]l  ţine însă secret de colegul său. Acesta află lucrul şi într-o zi, fiind pe băncile ministeriale, [î ]l 
zăreşte în buzunarul vestmântului lui, [î ]l trage din buzunar pe nesimţite şi-l aruncă în Cameră pe jos; se găseşte de un 
deputat şi se divulgă , de aci o ceartă între d. Cogălniceanu şi d. Boerescu, adevărat ceartă de lachei .
Partidul d-lui Brătianu fu atunci aşa de discreditat în ţară, dezordinea ajunsese la un astfel de grad încât miniştrii 
ajunseseră a fi efemeri . Se dizolvă Camera de către d. Manolache Costache şi alegătorii, neavând înaintea lor două 
partiduri spre a opta, ci mai multe fracţiuni sau grupuri ostile unul altuia, compuse de oameni ce nu erau grupaţi în jurul 
unor principie, noile Camere ce  înlocuiră Camerile  d-lui Brătianu nu putură susţine nici un minister.  Anarhia  , 
dezordinea în finanţe şi administraţie ajunseră într-un aşa grad că însuşi Domnitorul fu cuprins de o astfel de 
descurajare  de-a vedea ţara pusă pe-o cale de propăşire  încât  cugetă a  abdica  . Toate pasiunile,  până  şi cele mai 
meschine, se dezlănţuiră cu cea mai mare nepăsare de pericolul în care puneau ţara. Toate intrigile se formară şi până , 
şi aspiraţiunile la domnie reapărură . ,,între ţară şi Domnitor este un abis!" striga de la tribuna Camerii un adept şi nepot 
al d-lui Ioan Ghica, care astăzi s-a adăpostit la Banca Naţională, după ce d. Brătianu l-a trecut prin două - trei ministere 
, ca consilier credincios al tronului şi ca cel mai devotat dinastic .
Ministerul Epureanu  căzând  , diferitele grupuri ale partidului, liberali roşii,  fracţionişti  , liberali moderaţi şi 
altele, d-abia se putură pune în acord pentru a indica pe d. Ioan Ghica ca reprezentant al lor spre a compune cabinetul: 
nu fură însă în stare, din cauza disidenţilor , nici a-i da colegi, nici a-l susţine. Şi, pentru a aduce anarhia şi dezordinea 
la culme şi a precipita deznodământul dramei prin abdicarea la care se arăta predispus suveranul, se urzi acel act infam 
şi mişelesc : insulta brutală făcută reprezentantului Germaniei.
Acestea fură rezultatele guvernului d-lui Ioan Ghica, fiul adoptiv al roşiilor .
În această tristă stare a lucrurilor toţi oamenii de bine, toţi românii ce n-au făcut din politică un mijloc de 
existenţă sau de  îmbogăţire  în detrimentul ţării,  văzând pericolul, se  grupară  cu toţii împrejurul Constituţiunii şi a 
tronului şi căutară pe omul onest şi energic ce ar putea  salva  situaţiunea, şi în unanimitate  indicară  pe d. Lascar 
Catargiu. Iată cum greşelile d-lui Brătianu aduseră pe d. Catargiu la putere, sub cele mai bune auspicii pentru d-lui, 
pentru că fu aclamat , ridicat la putere şi susţinut de toţi aceia ce nu speculează asupra intereselor ţării. 
Până aci începutul broşurii .
Se 'nţelege că cu aceeaşi manieră riguroasă cu care se critică primul viziriat al d-lui Brătianu se critică apoi 
guvernul d-lui Lascar Catargiu şi viziriatul al doilea al d-lui Brătianu. Toate acestea pentru a ajunge la concluzia că d. 
Brătianu a nimicit partidul roşu precum d. Catargiu a nimicit pe cel conservator şi că amândouă partidele ca atari sunt 
de azi înainte imposibile. Ascuţişul este îndreptat mai cu seamă în contra dreptei conservatoare.
 
Conservatorii — zice autorul — sunt un mic număr de boieri mari cari formau clasa privilegiată în ţară. Aceste familii de 
boieri mari sunt toate strâns legate între ele prin legături de rudenie sau cuscrenie . Ei se consideră ca tovarăşi de-o nenorocire 
comună, pierderea privilegiilor lor, şi nenorocirea comună aduce totdeuna o strînsă, legătură între cei ce-o suferă. . . Partidul 
conservator, [în] starea [în] care se află, ar fi  spulberat  din primele zile ale  reapariţiunii sale pe arena  luptei. Nu noi îl vom 
descuraja de a se sili să se reformeze şi să se organizeze . O tară constituţională are trebuinţă de două partide ca să, poată alterna , 
ca să poată face asolmentul politic. În prezent însă, România pare condamnată a suferi această lipsă. Desigur că, într-un viitor puţin 
depărtat, un partid conservator în adevăratul înţeles al cuvântului o să se nască dar va naşte din sânul burgheziei ".
 
Cu tot tonul adesea nedrept al broşurei, cu toate  epitetele nemeritate  cari se adresează unora din cei mai 
însemnaţi membri ai partidului conservator, renunţăm la întrebarea: ,,Cine să fie acel geniu, acel personaj fenomenal 
care crede a putea critica pe toţi de-a rândul ?" Nici vom zice fecit cui prodest , au făcut-o acel căruia-i foloseşte, căci 
conservatorii lăudaţi în acea broşură sunt , după cât ştim, străini inspirării ei. Ne-am impus demult rezerva de-a tăcea cu 
totul asupra criticelor ce ne vin din vreo parte a opoziţiei şi a releva numai atacurile ce ne vin de la guvernamentali. Ne 
mărginim aşadar a releva tendenţa broşurii şi raţiunea ei de-a fi: principiul unei reîmprospătări a partidului conservator 
prin elemente burgeze .
Ei bine, acele elemente n-au decât să vie. Departe de-a fi un partid esclusiv, compus din boieri mari, nu ne 
aducem aminte ca un cetăţean onest, oricare ar fi acela, fie industriaş, fie literat, fie artist, să fi fost împiedecat de-a 
intra în rândurile conservatorilor, nici ne aducem aminte ca să i se fi contestat meritele sale, de orice natură ar fi ele.
Întreaga ipoteză a existenţei unui partid de boieri e eronată şi ne pare rău că, după atâtea dovezi în contrariu pe 
cari ,,Timpul" le-a adus în atâtea rânduri , o asemenea ipoteză imposibilă istoriceşte tot mai cutează a se ivi. A li se face 
oamenilor o vină din naşterea lor nu e nici modern, nici generos. Nouă, o repetăm pentru nu ştim a câta oară, ne sunt 
indiferente numele proprii cari ar fi purtătoare tradiţiilor politice ale acestei ţări. Dar or fi învăţaţi, dar or fi burgeji , dar 
or fi coborâtori din familii istorice, e indiferent. Ceea ce se cere numai e ca o asemenea tradiţie să existe , să nu ce 
creeze un abiz din ce în ce mai mare între fiinţa istorică, a neamului nostru şi între oamenii ce guvernează. Dar se vor 
naşte din sânul burgeziei elemente cari să, ia în mod firesc moştenirea ideilor conservatoare? Cu atât mai bine. Nimeni 
nu se va opune, precum nimeni nu s-a opus la o asemenea suplantare .
 
[13 ianuarie 1881]
 
 
[„AM SEMNALAT ÎN ZILELE TRECUTE ..."]
 
Am semnalat în zilele trecute  intenţiunile  ce le-ar avea partidul  iredentiştilor  italiani asupra unor ţinuturi 
austriace locuite în mare parte de italieni. Aceste veleităţi , cari se agită iar astăzi, sunt de natură a alarma iarăşi pe 
austriaci şi de aceea foile lor 
nu scapă din vedere mişcările din Italia. Oficiosul ,,Pest [h ]er Lloyd" zice, între altele, că Austria a luat acum un an 
măsuri de precauţiune. Ce e drept, spune numita foaie, nu s-au pus în mişcare numaidecât brigade întregi, ba nici chiar 
regimente; dar şi cele câteva batalioane de vânători cari s-au trimis în ţinuturile ameninţate vor fi de ajuns spre a se 
răfui cu o mână de garibaldieni . În privinţa aceasta nu încape nici o grijă. Mai mare bătaie de cap are guvernul italian, 
care în propriul său interes va trebui să facă tot posibilul spre a împiedeca acea tentativă necugetată . Această misiune 
nu e fără dificultăţi în împrejurările actuale. Ministeriului Cairoli i-ar fi fost mai uşor dacă din capul locului ar fi luat o 
atitudine mai energică faţă cu „Italia irredenta ". Austro-Ungaria a rămas nesimţitoare când guvernul italian a crezut de 
cuviinţă să-şi întărească organizaţia militară într-un mod al cărei înţeles şi scop au provocat în afară diferite comentarii. 
Acum însă Austria are un drept cu  atât  mai mare să  insiste ca Italia să evite la timp orice  tulburare a raporturilor 
internaţionale dintre cele două state. Cuvintele foii guvernamentale austro-ungare sunt destul de clare mai ales pentru 
cabinetul italian. Semnificativ este însa că în acelaş timp vine şi unele foi curat germane a povăţui pe italieni să nu 
cuteze a-şi îndrepta dorul spre Triest. ,,Triestul , zice « National-zeitung », este pentru Austria ceea ce e Strasburgul 
pentru Germania".
 
[14 ianuarie 1881]
 
 
[„VARII ÎN ADEVĂR ..."]
 
Varii în adevăr şi din foarte deosebite puncte de vedere sunt concepute apreciaţiile pe cari ziarele din capitală le-
au făcut asupra reluării conducerii partidului conservator de către ds . Lascar Catargiu.
În gruparea după izvoare dăm întâietate „Românului", fiind organul diametral opus cu vederile noastre politice.
Acest ziar zice:
 
Este înveselitor pentru noi ca, atunci când partida conservatoare şi organul ei tratează pe toţi ai noştri de ignoranţi, s-o 
vedem alegând de căpetenie pe d. Lascar Catargiu.
Este o mare mângâiere pentru noi ca, atunci când suntem trataţi de partida conservatoare şi de organul ei ca nişte oameni 
lipsiţi de capacitate şi de inteligenţă, să, vedem aceeaşi partidă negăsind altă personalitate de pus în capul ei decât pe d. Lascar 
Catargiu.
 
Pasajul e destul de clar, deci omenia omenie cere şi cinstea cinste.
şi 'nainte cu câteva zile ,,Românul" avusese modestia de-a zice că, daca d. Costinescu (cel cu patru clase primare 
şi cursul de violoncel) nu merită a fi director de bancă, desigur nici d. Catargiu nu merită a fi şef de partid.
La aceasta nu avem de observat decât puţin lucru. Organul guvernului e desigur liber a admite că d. Lascar 
Catargiu nu are capacitate sau inteligenţă. E natural ca tot ce un om nu 'nţelege să i se pară incapabil sau neinteligent şi 
sunt  o sumă de oameni pentru cari adevărurile cele mai elementare  sunt  ca scrisoarea cu şapte peceţi. D. Lascar 
Catargiu a dovedit pururea că înţelege foarte just, ca cumpăna chemică , orice cestiune de interes public, şi de aceea n-a 
răscumpărat drumuri de fier, n-a avut Basarabii de cedat, nici categorii de împământenit ; a dovedit pentru ţară îndestul 
că o minte clară şi o inimă dreaptă plătesc în viaţa unui popor mai mult decât o mie din frazele oratorice ale Flevilor ori 
din încercările stilistice ale Caradalelor, de aceea lipsa de înţelegere pentru 
superioritatea calităţilor înnăscute pe care o manifestă redacţia ,,Românului" nu poate dovedi nimic. Cu totul altfel stă 
cu diplomele universitare .
În adevăr societatea modernă, pentru a-şi asigura mersul ei regulat, cere de la demnitarii publici a căror 
inteligenţă n-o poate constata altmintrelea învăţătură. Noi înşine am zis: din generaţia trecută s-a ales tot ce se putea 
alege bun; aproape toţi fruntaşii partidelor politice [î ]i aparţin ei. Va să zică criteriul pe care timpul [î ]l oferă prin 
zecimile de ani petrecuţi în serviciul ţării e şi pentru noi şi pentru oricine suficient spre a dovedi inteligenţa şi caracterul 
unui om. Acest criteriu al timpului aparţine însă trecutului.
Din trecut s-a ales d. Brătianu şef de partid, iar Serurii şi Caradalele plebe, din trecut s-a ales d. Catargiu şef de 
partid din miile de contimporani cu cari a copilărit şi cari au rămas necunoscuţi .
Dar oare tânărul Costinescu are dreptul de a pretinde să fie măsurat cu aspra măsură a trecutului? Născut alături 
cu liceul şi cu universitatea, n-a avut tânărul unde-şi căpăta diploma? Măsura modernă e mult mai îngăduitoare decât 
cea veche. Ea nu cere de la om sa fie născut cu minte şi cu caracter din mila lui Dumnezeu, ci se mulţumeşte cu atestate 
cari dovedesc urmarea regulată a studiilor . Înaintea măsurii vechi onor. d. Costinescu rămâne foarte îndărăt, căci e cam 
mărginit din fire şi caracterul consistă în aptitudinea de-a vâna funcţii şi întreprinderi cât se poate de grase . Aşadar, 
pentru măsura trecutului nu întruneşte nici o condiţie pentru a sta unde stă. Din punctul de vedere al învăţăturii 
testimoniul celor patru clase primare nu-i dă dreptul la nici o aspiraţie ... Aşadar cum rămânem ?
Desigur că nu modestie aşteptăm de la confraţii noştri. Ilustrul Sihleanu e un om prea cuminte pentru a-i putea 
pretinde să recunoască contrariul, ilustrul Costinescu prea învăţat pentru ca să aibe bunul simţ de-a nu se compara cu 
generaţia de oameni care s-au născut în timpul instrucţiei private, pe când nici un titlu academic nu se putea câştiga în 
ţară. Însă pentru noi trebuie să fim drepţi: n-am pretins nicicând de la bătrâni să scoată diplome dintr-un timp în cari ele 
nu se puteau căpăta şi, daca am combătut pe d. Brătianu ca geniu universal, n-am făcut-o pentru că n-a avut cum şi 
unde învăţa, ci pentru că pretinde a şti tot fără să aibă măcar bunul simţ comun. D-sa e strateg , e financiar, e tecnic , e 
totul într-o persoană, pre când singurul talent real pe care-l posedă e acela de diplomat de şcoală bizantină, diplomat al 
intrigii de caracter personal, lipsită de orice idee mai mare şi mai generoasă.
Pe aceeaşi clină , mai temperată însă, o aflăm pe ,,Presa". Ea zice:
 
Trebuie să fim drepţi, deşi noul ales nu posedă o cultură întinsă şi variată, deşi n-are nici măcar talentul oratoriu , el este însă 
un bărbat de stat distins, un om care de zecimi de ani, fiind în diverse funcţiuni publice, cunoaşte foarte bine ţara sa, are un spirit 
practic şi conciliator şi, mai presus de toate, este un om de treabă, un om cinstit.
 
Merci de atestatul de bună purtare!
Asupra culturei întinse şi variate care caracterizează universalismul breslei advocaţilor am avea însă de observat 
că există oarecari Cartagini delende şi oarecari ,,acusativum cum infinitivum " care ne-au făcut a nu prea regreta lipsa 
acestui surogat al adevăratei ştiinţe. Când timpul, nu diplomele, a fost însărcinat a constata aptitudinile unui om şi le-a 
constatat pe deplin, când acest timp, în îndelunga fierbere a împrejurărilor şi în sclipitoarea lui nestatornicie, în care cei 
mai mulţi jucau rolul de giruete , a dovedit la un om şi mai mult: un caracter drept şi statornic sau, ceea ce relevă 
,,Presa", un om de treabă şi cinstit într-o generaţie în care cei mulţi  sunt  de-a dreptul maloneşti  , iar o minoritate 
oarecare se mulţumeşte cu mănţinerea aparenţelor onestităţii , credem că ne putem dispensa şi mai mult de venerabilele 
piei de viţel ale culturii întinse şi variate şi a ne mulţumi cu cunoştinţa de ţară şi oameni şi mai cu seamă cu acea 
calitate ce distinge pe omul de stat înaintea ambiţiosului şi a curtizanului : cu integritatea şi energia caracterului.
 
[14 ianuarie 1881] 
ŞCOALA NORMALĂ SUPERIOARĂ
SECŢIA BUCUREŞTI
 
[2]
 
Ptolemeu , fiul lui Lagus , istoriseşte scriitorul Lucian , aduse în Egipt două curiozităţi : un sclav cu două feţe, 
negru corb pe o parte, alb ca laptele pe cealaltă, şi o cămilă cu totul neagră.
Regele spera ca vederea acestor rarităţi va aţâţa surprinderea supuşilor şi va mări gloria sa; adună dar pe egipteni 
la teatru, unde li se espuse pe rând omul şi cămila . Fiasco complect pentru mărinimosul principe: unii spectatori nu-şi 
putură stăpâni râsul , alţii, cuprinşi de spaimă sau ca să nu-şi profaneze mai mult simţimântul frumosului privind la 
aceşti monştri, fugiră din teatru. Cămila fu lăsată să moară de foame, sclavul fu dăruit.
Tot cu doi monştri ne gratifică zilele acestea şi maiestrul de conferinţe, d. I. Crăciunescu : întâiul , discursul 
plagiat , omul cu două feţe, cum am zice; secundul şi cel din urmă, întâmpinarea sa, cămila moartă de foame a regelui 
Ptolemeu .
Analizarăm  în coloanele acestea, acum opt zile, capul  d-operă  (ridiculus mus)  al  maiestrului  , publicat în 
„Monitorul oficial"; câtă surprindere a pricinuit în publicul inteligent espunerea noastră se poate constata din faptul că 
administraţia ziarului abia mai posedă câteva exemplare pentru colecţie din numărul de la 3 ianuarie. Astăzi semnalăm 
şi recomandăm atenţiunei lectorilor secunda elucubraţiune a eruditului în plagiaturi .
Răspunde d. Crăciunescu în numărul nostru de alaltăieri:
 
1) Da, este adevărat, în loc de a-mi da osteneala să produc ceva original, în loc de-a imprima cugetării tiparul individualităţii 
mele, am plagiat după ,,Guardia " chiar primul paragraf cu care debutai în discursul rostit înaintea profesorilor de la universitate;
2) Da, nu tăgăduiesc , am plagiat şi alte paragrafe, platitudini chiar accesibile inteliginţelor celor mai comune;
3) Îmi pare rău în fine că n-am avut timp să fiu şi mai complect în acest soi de compunere . Însă, continuă d-sa, sunt 
scuzabil pentru toate acestea fiindcă în întâiul ordin:
a) Vin atât de târziu în rândurile învăţaţilor;
b) Am atât de puţină ambiţiune să produc ceva original încât :
c) Mărturisesc că nu mi-a trecut prin cap să caut cu orce preţ a nu plagia .
 
Şi apoi în alte ordine de scuze adaogă:
 
A) Plagiatul se întâmplă zilnic: Beaudrillart n-a plagiat pe Bastiat ?
B) Moralistul Labruyere legitimează plagiatul : le choix des pensees est invention ; de când nu mai e adevărat?
 
C-un cuvânt , o mărturisire categorică a săvârşirii plagiatului şi o încercare de scuză , de legitimire , alcătuiesc 
al doilea monstru al d-lui Crăciunescu .
Ar urma să deschidem aci o parenteză şi să întrebăm pe conferenţiar : De când cuvântul ,,plagiat " se traduce 
prin eufemismele rezumat şi reprodus? De ce se fereşte a întrebuinţa vorba proprie acolo unde se cuvine? Dar nu mai 
relevăm aceasta: culpabilului e dat a recurge la orice mijloace de apărare; o singură rugăminte avem să-i adresăm: să 
caute espresiunile cele mai politicoase , cele mai conforme bunului ton prin care s-ar desemna cuvântului mărturisire 
calificativul ruşinoasă şi legitimării atributul neadevăr şi să binevoiască a le considera ca zise de noi.
În adevăr este ruşinos din partea unui doctor în litere, profesor la facultate să zică:
 
N-am avut nici timp, nici cap să concep  prolegomenele  unui discurs ţinut la Universitate şi am preferit să deschid 
pe ,,Guardia ", care mi le-a dat gata; puţin [î ]mi pasă de auditor , de şcolari, mai ales cari n-au nici moral nici caracter etc.
 
Dar nu numai lipsa de pudoare încununa regiunile friguroase , înălţimile îngheţate ale eruditului nostru şi, de 
astă dată ierte-ne lectorul că nu ne putem reţinea indignarea , d-sa a săvârşit o crimă. Da, a comis un spergiur contra 
ştiinţei, violând cele mai sacrosancte tezaure ale clasicismului , conrupând adevăratul lor sens. 
Ce susţine şi ce combate Marcu  Aureliu  în cartea 1 a confesiunilor sale? Laudă pe profesorii casei sale, 
mulţămeşte strămoşului său că nu l-a lăsat să frecventeze şcoalele publice, pe cari le critică cu înverşunare. Cu totul 
altfel interpretă d-l Crăciunescu acest paragraf — consecuenţa naturală a celor ce fură cuvinte când nu le au — d-sa 
atribuie lui Marcu Aureliu părerea care convinge singură, fără să facem apel la istoria omenirii, de importanţa rolului 
ce a luat şcoala ca factor în constituirea civilizaţiei unui popor. Ciudată literatură clasică! Et nunc plaudite vos Romani 
am putea zice colegilor săi de facultate. Dar dacă Marcu Aureliu a susţinut aceasta cum rămâne cu Quintilian , profesor 
stipendiat de stat şi cu păreri opozite d' ale acestui împărat? Ce se mai alege de Juvenal , care într-una din satirele sale 
scrie:
Poenituit multos vanae sterilisque cathedrae ?
Marcu Aureliu şi Juvenal a lăudat şcoala sau Quintilian ? Nu e vina noastră dacă d. Crăciunescu n-a citit pe 
,,Guardia" şi pe pag. 226; d-sa promite că l-ar fi plagiat şi acolo, dar n-a avut timp! Vina e a acelor ce l-au recomandat 
ca destoinic a fi profesor de facultate, căci noi îl cunoaştem demult şi, din ruptul capului, ştiind ce preţuieşte, nu l-am fi 
dispensat de concurs. Tezele d-sale cari au câştigat titlul de doctor sunt lucrări străine, toţi o ştiu, afară poate de capii 
instrucţiunii publice.  Aderer  , profesor la  Charlemagne  , maestru de conferinţe la St. Barbe, i-a scris teza latină 
Comparaţiune între Erodot şi Tucidid . Gaston Boissier  , profesor de literatura latină la Sorbona , i-a lucrat pe cea 
franceză: Le peuple roumain devant ses cants nationaux , iar bărbaţii erudiţi , doi-trei câţi avem în ţară, au oferit cu 
plăcere d-lui Crăciunescu pentru d. Boissier materia acestei din urmă. Fără dânşii ilustrul rector de azi ar fi rătăcit încă 
mult şi bine în regiunile gheţoase ale ingratei ştiinţe. Dar talentul concepţiunii cine nu-l cunoaşte? O probă între altele, 
devenită proverbială la Paris: mutismul său la moartea părintelui Snagoveanu !
Sărmanul La Bruyére , şi pe dânsul l-a chemat în ajutor pentru ca să-l mutileze ca pe împăratul filozof . Se vede 
că d. Crăciunescu crede că a rupe şase cuvinte dintr-un paragraf şi a le aşterne pe hârtie este a produce argumente? Se 
poate pentru plagiatori ; noi însă complectăm paragraful citat din Labruyere, chiar abuzând peste măsură de spaţiu, 
sperând că cel puţin acum s-o umili îngâmfatul nostru pedant.
Iată ce zice La Bruyére (L'Art d'ecrire par Charles Gidel , Ollendorf editeur , Paris, pag. 103):
 
II y a des esprits , şi je l'ose dire , inférieurs et subalternes qui ne semblent faits que pour ętre le régistre ou le 
magasin de toutes les productions des autres génies . Ils sont plagiaires , traducteurs , compilateurs : ils ne pensent point . 
Ils disent ce que les auteuis ont pénse ; et comme le choix des pensées est invention ils n'ont rien d'original et qui soit ŕ eux , 
ils ne savent que ce qu'ils ont apris et ils n'apprennent que ce que tout le monde veut bien ignorer , une science vaine , aride , 
denuée d'agrément et d'utilité , semblable ŕ une monnaie qui n'a point de cours .
 
Socotim că n-am putea să zugrăvim mai bine pe ilustrul nostru contradictor decum o face Labruyere. Să-l mai 
invoace şi altădată în susţinerea tezei sale!
Cel puţin în materie juridică d. magistrat Crăciunescu ar fi trebuit să nu ignore că înainte de 1791 nu exista nici o 
legislaţiune relativă la dreptul autorilor (consultaţi : Études sur la proprieté littéraire par Ferd . Worms şi Propriété 
litterairé  par Robert le  Barrois D'orgival  ); că, într-un timp  când reputaţia  autorilor  atârna  de favoarea celor mari, 
Voltaire, Racine, Pascal , Labruyere prea puţin se îngrijeau dacă alţii 'i plagiază . Ei scriau p-atunci :
 
II en est des livres comme du feu de nos foyeis , on va prendre ce feu chez son voisin , on l'alume chez soi, on le 
communique ŕ d'autres et il appartient ŕ tous .
 
A legitima  dar plagiatul invocând autoritatea lui Labruyere ori Voltaire echivalează  cu a căuta cristianismul 
înainte de Christ . Strînsă logică, profundă erudiţie!
Desfidem în fine pe d. Crăciunescu a dovedi că Baudrillart a plagiat pe Bastiat. [î ]l citează, [î ]i reproduce 
sistemele, dar nicicând Baudrillart n-a deschis pe Bastiat la pag. 105 şi, plagiând-o , n-a făcut din cuprinsul ei pag. 90 a 
operii sale.
Numai d. Crăciunescu a putut să ia deviza din Juvenal :
Lucri bonus est odor ex vre 
Qualibet .
Baudrillart cunoaşte regulele omeniei şi trăieşte la Paris. 
Dar la urma urmelor să presupunem că ar fi rostit d-l Crăciunescu discursul său la Paris, nu la College de France, 
desigur, ci cel mult înaintea debitanţilor de vin la Tivoli-Vaux-IIall bunăoară. Ar fi avut oare curajul să se înfăţişeze 
acolo cu „Guardia" şi Ernest Renan în loc de-a se munci să-şi facă un discurs? De ar fi îndrăznit în adunare ar fi fost 
fluierat şi a doua zi ziarele l-ar fi veştejit pentru vecie. Dar la noi, la marginea Orientului, ce nu se debitează, numai 
bani să iasă!
Credem că de astă dată maestrul de conferinţe e satisfăcut şi cu prisosinţă convins că nu dup-o concluzie 
preconcepută obicinuim a ne modela critica.
Încă un cuvânt.
Nu contestă, nici afirmă d. Crăciunescu că ar fi plagiat şi alte paragrafe pe lângă cele indicate de noi acum opt 
zile ... Conform făgăduielii notăm aci încă câteva izvoare în cari d-sa şi-a botezat discursul. Nu pare rău cu tot 
dinadinsul că, din lipsa de spaţiu, nu putem uza de astă dată de partida dublă, româneşte-franţuzeşte, ca în numărul 
anterior; trimitem dar pe lector la pag. VI, VII, 106, 162 şi 273 din Questions Contempo-raines par Ernest Renan, 2-
eme edition, Michel Levy, Paris; la pag. 197, 198 şi următ. din „Guardia", oper. cit. în fine, fără voia noastră sântem 
siliţi înainte de a termina să deziluzionăm chiar pe rectorul Universităţii, căruia conferenţiarul [î]i adresează o meritată 
laudă în finele discursului. Ei bine, nici meritele, nici etatea, nici activitatea onor. d. Zalomyt n-au fost suficiente spre a 
inspira d-lui Crăciunescu o idee originală. Nu! A trebuit să răsfoiască elogiul răposatului Claude Bernard şi Lettre a un 
ami d'Allemagne ale lui Ernest Renan pentru ca să poată zice despre cei 30 de ani de activitate ai vene-ratului profesor 
grande mortalis aevi sfatium.
Totuşi d. Crăciunescu continua a fi maiestru de conferinţe, profesor de facultate, ba, culmea indiferinţei, ne trămite 
după opt zile de matură gândire un monument întreg de... platitudini şi de neesactităţi şi o jumătate de citat din La 
Bruyere. N-avem oare dreptul să raportăm asupra acestor vremuri ciudate ceea ce George Sand scria după 1840 într-un 
moment de amărăciune:
 
Que notre epoque est bete et triste, sans grandeur et sans prestige. Si, au moins, elle etait bonne et honnete, on lui 
pardonnerait d'etre ennuyeuse; mais elle est entre les mains des juifs et, si Jesus re-venait, ces gens-la le remettraient en 
croix.
 
[14 ianuarie 1881]
 
ALIANŢA NORDULUI
 
Cu privire la zgomotele despre restabilirea alianţei celor trei împăraţi un corespondent din Berlin susţine că prin 
sferele competente din capitala Germaniei nu e nimic cunoscut despre o asemenea eventualitate. Cu toate acestea nu se 
poate nega că relaţiunile dintre cele trei mari puteri nordice sânt astăzi şi vor rămânea foarte bune pe cât timp politica 
Rusiei nu va lucra contra tendinţelor Germaniei şi Austriei de-a consolida Orientul. Este adevărat că actualmente şi 
celelalte puteri urmăresc aceleaşi scopuri şi nici chiar din partea Engliterii nu e de temut astăzi o politică contrarie. 
Corespondentul mai adaugă că în Berlin se vorbeşte numai de bine despre Franţa şi politica exterioară a Franţei este 
sprijinită în tot modul, mai ales cu privire la Grecia. Germanii par a fi convinşi de onestitatea şi iubirea de pace a 
Republicei. Dar cu toate acestea cei din Berlin cred a nu trebui să scape din vedere că alegerile iminente din anul acesta 
pot aduce o schimbare în Camera deputaţilor francezi. Gambetta este considerat ca setos de acţiune în Orient şi deci nu 
poate fi un factor sigur al păcii.
 
[14 ianuarie 1881
[„ZILNIC NI SE SPUNE ..."]
 
Zilnic ni se spune că împlinirea  programului  partidului roşu ar fi realizarea tuturor aspiraţiunilor naţionale. 
Credem că s-ar împlini o dorinţă comună tuturor cititorilor de gazete, neesceptând pe aceia ai ,,Românului", daca acel 
program, presupus atât de cunoscut, s-ar publica din nou, ca să ştim pozitiv ce vor confraţii.
Noi mărturisim că suntem avizaţi adeseori să ghicim punctele acelui program din articolele ,,Românului", de-a le 
descifra din simpatiile pe cari le exprimă, de-a reconstrui sub  cutele  hainei  naţionale liberale  figura adevărată a 
monstrului .
Astfel în ,,Românul" de la 6 ianuarie aflăm  câteva  degete  fosile  după care vom încerca să  reconstruim 
organismul idealului politic al d-lui C.A. Rosetti.
Iată ce se zice acolo despre comunarzii franceji:
 
Sunt vreo doi ani însă de când se formă o nouă partidă, care şi-a dat numele de intransiginte .
Această partidă are în sânul ei mulţi bărbaţi onorabili şi cu merite. Ea s-a compus însă mai cu seamă de către foştii exilaţi şi 
deportaţi ca membri ai revoluţiunii comunale (recte comuniste ) de la 1871.
Această partidă cere a nu se ţinea seamă de nici o piedecă, nici chiar de aceea a timpului ş-a osebirii de instrucţiune şi 
educaţiune.
Ea cere a se schimba tot ce poate fi mai mult sau mai puţin rău, dar a se schimba îndată, fără repaos şi fără tranziţiune.
Singura osebire între dânşii şi ceilalţi este că intransigenţii vor să facă tot şi îndată şi ceilalţi înţeleg că sunt siliţi să lupte cu 
linişte pentru a le putea face fără curmare , dar treptat. . .
...ei cer ceea ce toţi simt că nu se poate face încă în situaţiunea prezinte a Franciei.
 
Între relele mai mult ori mai puţin mari pe cari intransigenţii vor să le schimbe îndată, fără tranziţiune, iar ceilalţi 
vor să le schimbe fără curmare , dar treptat, neputându-se face încă, sunt următoarele:
proprietatea,
religia,
familia,
moştenirea şi multe altele.
Ni Dieu , ni maître !
După ,,Românul", oamenii cari vor să înlăture proprietatea, religia, familia, moştenirea, sunt ,,bărbaţi onorabili şi 
cu merite", sunt „simpatici poporului", societatea ,,îi iubeşte".
Comunitatea  de  averi,  comunitatea  de  femei,  comunitatea  de  copii,  ni  Dieu  ,  ni  maître  , iată  idealul 
intransigenţilor şi a mult lăudatului d. Blanqui. Toate bune şi frumoase, numai am dori ca ziarul nostru guvernamental 
să facă declararea netedă că şi pentru România va lucra fără curmare , dar treptat, la ajungerea acestor ţinte nobile.
Îndealtmintrilea un mic şi gentil început ni-l dă în acelaşi număr.
Adresându-se roşilor , le zice:
 
Mari fapte aţi făcut. Convingeţi-vă însă că trebuie să întăriţi edificiul , ca să nu mai poată să-l surpe reacţiunea.
La lucru dar, căci nu mai aveţi decât 5 — 6 luni de lucru.
 
Care-i acel lucru?
Între altele,
 
... este de făcut reorganizarea iustiţiei .
Pentru acestea noi spunem îndată că nu este decât un singur mijloc.
Alegerea judecătorilor de către un Corp electoral ad-hoc pe termen de cinci ani, cu dreptul de realegere .
 
Aşadar, nu ştiinţa dreptului pozitiv, nu diploma de capacitate, nu serviciile îndelungate şi un probat simţ de 
justiţie vor mai decide, ci ... alegerea. Desigur că la alegere vor fi partizi, se va amesteca politica. Ferice de împricinuiţii 
cari vor fi votat în contra judecătorului ales.
 
[16 ianuarie 1881] 
ITALIA ŞI AUSTRIA
 
Am semnalat zilele trecute că oarecari veleităţi ale Italiei irredenta asupra Triestului au început a preocupa mult 
nu numai presa austriacă, dar şi pe cea germană. Corespondentul din Viena al unei foi germane scrie următoarele 
asupra mişcării din Italia:
 
Ministrul de război al Imperiului, comitele Bylandt-rheydt , şi capul statului major, mareşalul Schoenfeld , văd lucrurile 
mai serioase decât cercurile guvernamentale din Roma, cari vor a da acestei mişcări un caracter inocent . De mai mulţi ani statul 
major dezvoltă o activitate însemnată tocmai în ţinutul Isonzo , unde fortificaţiunile făcute şi dislocările de trupe probează că 
Austria nu voieşte a fi surprinsă. Este adevărat că guvernul s-a încercat să nege că ar fi trimis trupe spre sudul Tirolului , dar fără 
succes. Cată să mai menţionez că nu demult un funcţionar superior al acestui Imperiu mi-a zis următoarele cuvinte: ,,Nici într-un 
punct nu suntem aşa de simţitori ca la frontiera noastră de sud, unde însă avem o spadă bine ascuţită; vai de acela ce va da peste 
dânsa ". Dar să sperăm că guvernul italian va fi destul de prudent ca să ţină în frâu pe irredenţi . El e dator să împiedece orice 
mişcare ce ar putea periclita liniştea vecinului său.
 
Sunt importante revelaţiunile date de oficioasa „Norddeutsche Allgemeine Zeitung" asupra calculelor Irredentei 
.
 
Această partidă, zice foaia germană, contează pe o Franţă gambetistă care nu esistă încă şi pe un conflict între Austria şi 
Rusia care cu greu se va întâmpla .
 
Totodată numita foaie accentuează asupra solidarităţii monarhilor faţă cu revoluţiunea internaţională.
 
[16 ianuarie 1881]
 
[,,«OPT ŞI CU A BRÎNZEI NOUĂ»..."]
 
,,Opt şi cu a brînzei nouă", acesta e epitetul ironic pe care într-un rând ieşenii îl scoseseră grupului liberalilor 
moderaţi, pe când d. Conta făcea încă parte dintre ei. Opt săptămâni ţine postul cel mare şi cu săptămâna brînzei nouă. 
Partea a doua a locuţiunii nu era decât o nevinovată aluzie la un membru al acelui grup, care are îndealtmintrelea un 
nume destul de românesc, de care n-ar avea nevoie să se jeneze . Porecla e mai veche decât statele române de dincoace 
de Dunăre, dacă ne întemeiem pe ce ne zice Miklosich în Wanderungen der Rumunen .
Dar nu de istoria unui cuvânt străvechi e vorba aci, ba nici măcar de grupul liberalilor moderaţi, cari n-au păţit 
decât ceea ce le-am prezis noi de la întâiul moment de şovăire politică. Cunoscând lumea, le-am prezis că într-o zi, 
dezabuzaţi şi dezgustaţi , se vor aduna împrejurul stindardului lor, pur odinioară, pătat şi zdrenţuit azi prin o involuntară 
complicitate cu roşii. Ei n-au ştiut, mulţi nici nu şi-au putut închipui ce va să zică roşu. Astăzi o ştiu pe deplin, deşi cam 
târziu .
Cu totul altundeva bate vorba noastră. Opt şi cu-a brînzei nouă s-a ales dintr-o altă colectivitate politică, condusă 
de un om fin, mlădios, inconsternabil , condusă de (marele nostru om de stat) d. Vasile Boerescu.
În adevăr, pentru seara de 13 ianuarie d. Vasile Boerescu (marele nostru om de stat) a convocat la domiciliul său 
marele partid al Centrului... Portarul său, în aşteptarea unui imens număr de oameni, luase un aer grav, pentru a domina 
cu spiritul autorităţii sale marea îmbulzeală de la poartă. Sara era liniştită.... Zăpada strălucea în singurătatea uliţei .
Deodată, în liniştea solemnă a serii, s-aude un zgomot de îmbulzeală straşnică. Cine se îmbulzeşte , cine nu 
încape pe uliţă ?
Era unul ... un membru al Centrului, apoi a mai venit încă unul, apoi iar unul, până la opt, opt persoane (mari şi 
late cum s-ar zice), afară de prinţul Dimitrie Ghica.
Poate oricine să-şi închipuiască ce fierbere şi ce tumult era în casa d-lui Vasile Boerescu, ce gălăgie trebuia să 
facă imensa mulţime de ... opt, afară de prinţul. 
D. Vasile Boerescu luă cuvântul . Glasul său stăpâni gloatele . D-sa arată 1) că-l înspăimântă decăderea morală a 
organului d-sale „Presa" 2) că Centrul, marele partid al Centrului, n-a încetat de-a exista şi că nu s-a confundat un 
singur moment cu roşii, cu toată intrarea d-sale în ministeriu.
Unul din neagra şi nesfârşita mulţime luă cuvântul .
 
Da ~ zise el — existenţa Centrului şi necontopirea  lui cu radicalii, cu toată intrarea d-tale în ministeriu, se 
dovedeşte îndestul prin faptul că, acum patru ani, tot în saloanele acestui local, la zămislirea ideei Centrului, erau faţă 
ca membri fondatori preste cincizeci de persoane, tinere în mare parte, inteligente şi independente , pe când azi n-au 
răspuns la convocarea d-tale ca ministru decât 7 — 8 inşi (afară de prinţul Dimitrie Ghica), dintre cari patru funcţionari 
dependenţi de Ministeriul de Externe. Da, existenţa Centrului şi necontopirea lui cu radicalii se mai dovedeşte şi prin 
aceea că toţi membrii fondatori ai partidului Centru au părăsit Centrul şi pe d-voastră personal, pe dată ce aţi intrat în 
ministeriul radical, ataşându-se cu toată inima pe lângă partidele de opoziţie.
 
Oratorul a conchis că ar fi inutil a se mai cerca reabilitarea Centrului şi a ziarului ,,Presa", atât de decăzut.
La aceste cuvinte bine simţite şi cari nu cuprindeau decât purul adevăr, d.Boerescu n-a răspuns nimic; a declarat 
însă că, întru cât priveşte starea materială a ,,Presei", ea este asigurată; roagă însă pe asistenţi (anume pe cei cu funcţii) 
să binevoiască a se însărcina cu colaborarea , pentru a o face mai citibilă . Se 'nţelege că funcţionarii asistenţi nu putură 
refuza cererea d-lui ministru.
Aceste zise, neagra mulţime se risipi.
 
[17 ianuarie 1881]
 
 
SITUAŢIUNEA ÎN SIRIA 
 
Din starea de lucruri a unei părţi se poate conchide cu siguranţă la situaţia generală a Imperiului otoman. Un 
corespondent din Beyrut scrie ziarelor vieneze:
 
În oraşul nostru domneşte o vie fierbere. Din toate părţile ţării sosesc trupe; corăbiile aduc recruţi cari, după 
ce se echipează , pleacă pe vapoare spre Tesalia. Lungi şiruri de cămile încărcate aduc provizii şi cereale . Prin toate 
cazarmele şi oficiele domneşte o activitate febrilă. Mai toate ziarele greceşti sunt interzise ; în fine oraşul are întocmai 
aceeaşi fizionomie ca şi în ajunul izbucnirii războiului ruso-turc. Soldatul e mai puţin entuziasmat , dar este liniştit şi 
rezolut şi se vede că războiul cu grecii nu e atât de simpatic cum a fost cel cu ruşii. Siria suferă mult din cauza acestor 
preparative războinice. Atâtea braţe viguroase, lăsând sapa şi lopata, au pus mâna pe arme! Comerţul stagnează deja 
de la 1875, când colera a bântuit ţara. O criză generală apasă asupra acestei frumoase provincii a Imperiului otoman. 
Recolta n-a fost strălucită; mătasa, productul principal al Siriei , a fost în cantitate destulă, dar de o calitate mediocră 
. Pe lângă acestea mai vine şi duşmănia dintre mahomedani , druji şi creştini. În Damasc sunt arestările la ordinea 
zilei şi anume din cauza placatelor revoluţionare cari pe timpul lui Midhat Paşa se  afişau  pe ziduri. Astfel  Siria 
prezintă o icoană tristă, atât sub raportul politic cât şi sub cel economic.
 
[18 ianuarie 1881]
 
 
[„BIZANTINII DE LA «ROMÂNUL»..."]
 
Bizantinii de la ,,Românul" s-au agăţat de-un articol al d-lui T. Maiorescu, publicat într-o foaie străină şi prin 
care d. Maiorescu, în toată independenţa sa de publicist,cercetează anumite cazuri în care ajutorul Austro-germaniei ar 
putea să fie folositor Româ - 
niei în contra unor dispoziţiuni prea cotropitoare ale elementelor slave ce astăzi ne înconjoară. D. Maiorescu n-a vorbit 
nici în numele bătrânei , nici în numele junei drepte, nici chiar a dezvelit un program al său de politică practică şi 
imediat aplicabilă . A examinat însă nişte ipoteze viitoare şi problematice şi, la un pericol ce s-ar putea ivi, a arătat şi 
modul de scăpare, tot aşa de ipotetic ca şi pericolul. Trebuie ca reaua credinţă şi setea de calomnie ale organului d-lui 
Rosetti s-ajungă până la tâmpire pentru a scoate de aci un întreg program de politică externă şi, printr-o procedare de 
generalizare cu care ne-am familiarizat, a rezuma în persoana d-lui Maiorescu pe tot partidul conservator.
Doamne Dumnezeule! Cîte persoane n-au rezumat pe rând până astăzi partidul conservator după organul din 
Strada Doamnei , de cîte ori au avut necesitate bizantinii de la ,,Românul" de-o astfel de absorpţiune pentru trebuinţele 
zilei? Când d. Dimitrie Ghica, din motive ale sale personale pe care nu aveam dreptul a le cerceta, a crezut că trebuie să 
sprijine pe d. I. Brătianu şi să voteze concesiunea Stroussberg, partidul conservator era rezumat în d. Dimitrie Ghica, 
deci partidul conservator a votat concesiunea Stroussberg. Când d. N. Creţulescu , într-o broşură, susţinea (bine sau rău 
nu apreciem ) că trebuie să cedăm de bună voie Basarabia Rusiei, d. N. Creţulescu era atunci personificarea partidului 
conservator. Şi partidul conservator, împreună cu d. N. Creţulescu , vindea Rusiei Basarabia. P-aci , p-aci să crează 
Burtă verde că partidul conservator a fost la Livadia, că partidul conservator a trecut Dunărea, că dânsul a pierdut 
Basarabia încă din luna iunie 1877.
Neadevăruri îndrăzneţe, calomnie . Puţin după acestea d. Dimitrie Ghica şi N. Creţulescu au dat d-lor însuşi d-
lui Rosetti cea mai plăcută dezminţire , lepădându-se cu zgomot de partidul conservator şi intrând unul ca ministru în 
cabinetul Brătianu, celalt primind prezidenţia majorităţii roşie din Senat. Pentru noi nu criticăm deloc purtarea acestor 
onorabili domni; fiecare este liber într-o liberă ţară să facă cum crede că e mai bine! Însă până aci! Şi numai de faptele 
d-lor nu putea să fie responsabil partidul conservator de care se lepădau . Deunăzi, mai singur dintre conservatori, d. 
Carp , din motive credem foarte onorabile, luă o atitudine favorabilă guvernului în cestiunea izraelită. Citiţi ,,Românul" 
de atunci. După această foaie d. Carp era singurul reprezentant autorizat al conservatorilor; ceilalţi nu meritau nici să fie 
menţionaţi . Mai alaltăieri prinţul Grigorie Sturza inaugurează un partid nou şi o politică exterioară specială. Deşi cu 
cavalerismu-i conoscut declară că s-a despărţit de partidul conservator, ,,Românul" nu vrea! Şi un an de zile repetă că 
conservatorii sunt vânduţi Rusiei şi că prinţul Grigorie Sturza este samsarul acestui târg . În fine astăzi d. Maiorescu 
scrie într-o foaie străină un articol de politică speculativă , în care prevede oarecare complicaţiuni cari nu se vor ivi 
poate niciodată. Şi foaia în care este scris articolul, şi declaraţiunile autorului arată până la evidenţă că sunt opiniuni 
rostite în numele autorului, care nu-l leagă  decât  pe dânsul . De astădată „Românul"  destituie  din postul de şef al 
partidului conservator pe  dd  . Dimitrie Ghica, N.  Creţulescu  ,  Carp  ,  Grig  . Sturza şi botează cu acest titlu pe d. 
Maiorescu. Dară de astădată nu Rusiei, ci Austriei s-a vândut partidul conservator şi samsarul a fost nu d. Grigorie 
Sturza, ci d. Maiorescu. Frumoasă logică! Minunată bună credinţă ! Curat mod de-a face polemică! Dezgustul ne îneacă 
în faţa acestor calomnii neşiruite , condeiul ne cade din mână şi ne întrebăm dacă în astă ţară sunt oameni destul de 
tâmpiţi pentru a mai da cea mai mică atenţiune divagaţiunilor defăimătoare ale unui organ care, pe rând , a acuzat pe 
aceiaşi oameni de cele mai mari crime în contra ţării sau le-a recunoscut cele mai nobile şi mai frumoase cugetări. Dar, 
înţelepţi şi  oneşti  protivnici, chiar aşa să fie. Fie d-l Maiorescu şeful partidului conservator, fie programul său al 
partidului conservator. Lăsând la o parte arguţiile bizantine, articolul său nu zice altceva decât un lucru: dacă vecinii 
noştri de la nord ar ameninţa independenţa sau teritoriul nostru, statul nostru ar trebui să caute alianţe la aceia cari, ca şi 
noi, au interes a nu permite unei singure puteri a se întinde prea departe cu cuceririle sale. Tot astfel dacă, ceea ce se 
poate întâmpla , pericolul ar veni din partea pangermanismului , apoi n-ar trebui să căutăm sprijinul nostru în puterea 
interesată, ca şi noi, a pune o margine acestei  extensiuni  ? Ce este asta  decât  politică de  echilibru  , politică de 
prevedere, politică de patriotism ? Dar d-nii de la ,,Românul", învăţaţi a căuta în orice mişcare, orice manifestare a unui 
om politic, un interes imediat şi tangibil , şi-au pus întrebarea nu dacă ideile d. Maiorescu sunt înţelepte şi patriotice , 
dar ce folos imediat poate să tragă dintr-ânsele ? 
I-a prins frica. Oare ni s-ar face concurenţă? Oare meritele câştigate cu atâta osteneală cu răscumpărarea , cu 
Dunărea etc. au să fie uitate? Oare ne pârăsc la stăpân ? Fiţi pe pace, onorabili protivnici! Partidul conservator nu caută 
a veni la putere pe asemenea căi. Nu  sânteţi  ameninţaţi a vă despărţi de s[fân  ]tul  buget. Puteţi să mai urmaţi cu 
negustoria d-voastră politică. Mergeţi de la un ministru străin la altul, alergaţi de la Neva la Sprea , oprindu-vă şi pe 
Dunăre; căutaţi să fiţi iubiţi de unii fără ca să fiţi bănuiţii de alţii. Grea încercare, dar demnă de geniul d-voastră politic, 
şi pentru aceasta este un mijloc sigur, pe care-l cunoaşteţi mai bine decât noi. Daţi-le la toţi tot ce cer.
 
[20 ianuarie 1881]
 
 
LOUISE MICHEL
 
Nu fără cuvânt d-ra Louise Michel a ajuns a fi celebră în felul ei. Ea este într-adevăr un tip de aberaţiune . 
Înteligenţa ei, ca a copiilor, ca a naţiunilor neieşite din pubertate , întoarce pe dos orice idee mare. Fourier a zis că, din 
perfecţiune în perfecţiune , oamenii vor ajunge să facă a le creşte o coadă c-un ochi în vârf . Astfel înţelege şi Louise 
Michel teoriile lui Darwin. Un redactor a lui ,,Gaulois" a avut o conversaţiune cu vestita domnişoară. Următoarele 
pasaje caracterizează misticismul acestei eroine roşie:
 
D-ta eşti anarhistă sistematică ? o întreabă redactorul.
Certele şcoalelor nu sunt nimic pentru mine. Fiecare din aceste şcoale îmi pare că procură o staţiune prin care va trece 
societatea: socialism , comunism, anarhie . Socialismul de care ne-am apropiat va realiza şi umaniza justiţia. Comunismul va 
perfecţiona această stare nouă, care va avea expresiunea sa finală în anarhie . În anarhie fiece fiinţă îşi va fi ajuns dezvoltarea sa 
complectă. Poate că se vor descoperi simţuri noi. Omul, ajungându-şi plenitudinea , nemaiavând nici foame, nici frig, nici una 
din mizeriile prezente, va fi bun. Atunci nu va mai fi cod (penal), nu vor mai fi jandarmi. Nu va mai fi guvern: anarhie . Tot ce vedem 
din această eră este poezie, o sublimă radiare de justiţie.
 
Redactorul i-a mai făcut următoarea observare:
 
V-am auzit predicând revolta şi revoluţiunea sângeroasă .
Nicidecum. Am zis numai că nu trebuie s-avem frică a ucide p' un om spre a scăpa o sută.
Aprobaţi teoria regicidului lui Felix Pyat ?
Defel. Acesta e un sistem întrebuinţat de nihilişti .
Vi se atribuie un aforism deja faimos care ţintea în contra lui Gambetta.
Când porcii sunt graşi îi tăiem? Niciodată n-am zis asemeni grosierităţi . Amicii d-lui Gambetta îl insultă comparându-l 
cu un animal. Eu nu voi să se ucidă porcii şi de aceea n-aş lăsa să se îngraşe .
 
[20 ianuarie 1881]
 
 
[,,«PRESA» RECTIFICĂ ÎNŢELESUL..."]
 
„Presa" rectifică înţelesul ce-l dădusem locuţiunii ,,opt şi cu-a brînzei nouă" şi ne spune că cele opt săptămâni 
cari preced pe-a noua, a brînzei, sunt în adevăr nu din post, ci din dulcele Crăciunului .
Plini de  gratitudine oricând  ni se  relevează  o adevărată greşală, mulţumim  confraţilor  de la ,,Presa" pentru 
binevoitoarea rectificare şi-i asigurăm că, daca am avea cândva a scrie un lexicon de locuţiuni române, vom ţine seamă 
de preţioasele ei indicaţiuni .
Dar, daca pe de-o parte mărturisim franc eroarea noastră lexicală , nu putem pe de alta să admitem rectificările 
materiale pe cari ni le face „Presa". 
Mai alaltăieri, zice ,,Presa", a fost în adevăr o mică întrunire, dar nu a membrilor partidei Centru, ci numai a redactorilor foii 
noastre.
 
Prin aserţiunea aceasta nu se schimbă deloc ceea ce am zis noi. Totalitatea redactorilor „Presei" e identică cu 
totalitatea membrilor marelui partid al Centrului. Cât despre visul aievea (coşmar ) în urma căruia am fi atribuit d-lui 
Boerescu şi unui alt asistent cuvinte pe cari nu le-ar fi rostit, se poate în adevăr ca fidelitatea logosului să nu fi fost 
stenografică , dar esenţa cuvintelor rostite e cea comunicată de noi.
Sorgintea căreia - i datorim informaţiile noastre e, în cazul acesta, prea sigură ca să nu preferăm a bănui pe 
redactorii ,,Presei" că se cam jenează a confirma zisele noastre. Neagra mulţime se compunea în adevăr din opt, dintre 
cari patru funcţionari dependenţi de Ministeriul de Externe şi două rude de-aproape ale d-lui Boerescu, iar vorbele 
vajnice au fost rostite de un tânăr care nu e nici funcţionar, nici rudă a marelui om de stat. Daca nu spunem numele e că 
ne sunt indiferente.
Să admitem însă, pentru un moment, că în adevăr acea ,,mică întrunire" era compusă numai din ... redactorii 
,,Presei".
Acum câteva zile „Presa" anunţase că d. Vasile Boerescu şi prinţul Dim. Ghica nu au nici un amestec, nici 
direct, nici indirect, în redacţia acestui ziar.
Dar la mica întrunire a redactorilor au luat parte ... ca redactori se 'nţelege , deşi n-au nici un amestec direct sau 
indirect, d-nii Boerescu şi Dim. Ghica.
Care-i adevărul? Redactori sunt , sau n-au nici un amestec?
Mica întrunire a redactorilor ,,au luat măsurile ce se văd indicate în fruntea « Presei». Nici mai mult nici mai 
puţin !", zic onorabilii confraţi .    
Să vedem ce măsuri s-au luat?
 
Redacţia ca şi direcţiunea, fiind  politic cu totul  reorganizată  , se anunţă d-nii abonaţi etc. că se pot adresa la biuroul 
redacţiunii , unde vor afla unul cel puţin din cei trei directori politici ai „Presei".
 
Va să zică s-a  reorganizat  redacţia şi direcţia  politică, s-au numit trei directori  politici fără ... fără să se fi 
consultat marele partid al Centrului?
Iată ce ni se pare curios.
Sau cei opt..., afară de d. Dimitrie Ghica, sunt exact totalitatea membrilor marelui partid, şi atunci aveau dreptul 
să-şi împartă între ei demnităţile politice ale partidului; sau nu constituie ei totalitatea, şi atunci o reorganizare cu totul 
fundamentală, deci o numire de noi directori politici, cari să vorbească, şi să lucreze  autorizaţi în numele marelui 
partid, nu putea să se opereze decât de cătră marele partid, şi nu se putea o mică întrunire de redactori să ia măsurile ce 
se văd indicate în fruntea „Presei", măsuri de-o reorganizare cu totul.                                          
Din această dilemă nu puteţi scăpa, onorabli confraţi , decât mărturisind pur şi simplu adevărul. La opt . . . , 
afară de prinţul, la opt inşi e redus partidul, dintre cari patru funcţionari ce atârnă de Ministeriul de Externe, două rude 
de-aproape ale d-lui Boerescu, d. Boerescu ipsissimus , plus un independent fără slujbă care înclină spre disidenţă .
Tot în polemica adresată. nouă ,,Presa" mai zice că ne-ar fi înfundat cu argumentele ei în cestiunea proiectului 
Grădişteanu.
,,Presa" are halucinaţii cari flatează puterea de judecată a redactorilor ei şi pe cari nu le împărtăşim . „Timpul" n-
a tratat cestiunea aceasta. Doi onor. membri ai partidului conservator, sub  semnăturile  lor şi  declarând  anume că 
vorbesc în numele lor propriu, au polemizat cu ,,Presa". Noi din parte-ne n-am făcut decât a exprima oarecari rezerve 
asupra principiului retroactivităţii , care ne pare tot atât de puţin fixat în privirea marginilor lui ca şi acela al raţiunii de 
stat. De-a înfundat sau nu ,,Presa" pe cineva cu acea ocazie nu putem şti pentru că n-o citim. Noi împărtăşim cu totul 
părerea d-lui Boerescu, că e un organ decăzut şi că ... redactorii ei cată să se silească a o face mai citibilă ...
 
[21 ianuarie 1881] 
[„ARE HAZ «ROMÂNUL»..."]
 
Are haz „Românul".
Pe cât timp d. C.A. Rosetti se mărginea a-şi arunca în lume logosurile apocaliptice sau d. Costinescu apărarea 
celei mai populare cestiuni, a răscumpărării , lucrul era mai puţin glumeţ; ba fondul discuţiunii : îmbogăţirea patrioţilor 
prin pensii reversibile şi prin speculă la bursa asupra hârtiilor ce făceau 18 şi aveau a se cumpăra cu 60 la sută, fondul 
zicem, era chiar foarte trist şi dezgustător .
Acum însă ,,Românul" face istorie, şi istorie naţională.
E tocmai ca şi când Offenbach ar scrie mitologie greacă, şi d-ra Louise Michel Vieţile Sfinţilor.
Iată dar ce ne zice ,,Românul":
 
Uşor este a zice: d-nii Brătianu şi Rosetti aştearnă în socoteala trecutului tot ce le doreşte inima. Dar pentru a 
putea zice aceasta ar trebui ca protivnicii noştri să nu se declare drept coborâtori şi apărători ai acelora cari, făcând toate 
relele, au înnegrit pe toţi cei cari se încercau de a face binele  în contra lor.
Partita  naţională există de  când  există ţara şi de atunci ea se luptă împrotiva boierilor  reacţionari  şi 
antinaţionali , partitei  care s-a fost pus, cum ziserăm  adesea,  punctul de razem al pârghiei sale afară de naţiune; 
partidă care n-a avut alte arme decât intriga înăuntru şi în afară, răzvrătirile , denunţările la străini şi omorul .
Cunoscută e de toţi anarhia ce domnea în ţară după moartea lui Mircea I şi lupta îngrozitoare ce se deschise între 
boieri, împărţiţi în două tabere,  aceia care cereau stabilirea  feudalismului  şi  aceia cari  susţineau  emanciparea 
ţăranului.
Aceşti din urmă (cari susţineau emanciparea ţăranului) izbutiră , şi puseră pe tron pe Vlad Dracul, care lăsă, 
domnia fiului său Vlad al V . .. Boieri [î ]l numesc Vlad Ţepeş, Vlad cel Cumplit, şi-l înfăţişează lumii ca un monstru.
Pentru ce dar? Fiindcă acest Domn, a cărui memorie trebuie reabilitată în faţa naţiunii, a pus în ţeapă pe boieri, 
cei mişei şi trădători, a făcut noi boieri, dând dregătorie ostaşilor pentru fapte vitejeşti , ceea ce supăra foarte mult pe 
boierii cei antinaţionali , şi pentru că-i fu milă de soarta norodului.
Până  astăzi Vlad Ţepeş  rămâne  pentru toate spiritele  supraficiale  , după  mărturisile  boierilor, un călău, un 
monstru, un duşman al neamului său.
Nemulţumiţi de Vlad Ţepeş, boierii reacţionari trec în partea turcilor ... partida acestor boieri pune pe tron pe un 
favorit al turcilor. Ce nume-i dă istoria? Radu cel Frumos.
Pentru ce?
Pentru că-i fu milă de aceşti boieri şi se arătă cumplit pentru popor, întărind privilegiile şi sporind birurile , 
reînfiinţând şi cele desfiinţate .
Pentru că se uni cu turcii în contra lui Ştefan cel Mare.
Pentru că dete ţara în mâinile turcilor şi primi să plătească un tribut anual de 20 000 galbeni.
Pentru c-a dăruit Giurgiu sultanului . . .
Vlad Ţepeş se urcă iarăşi pe tronul Munteniei ... Ce fac acei boieri? Fug la turci, le vând ţara, pun de ucid pe 
Vlad ...
Ce nume poartă în istoria noastră acela pe care boierii 'l pun cu ajutorul turcilor pe tronul Munteniei , acel fiu 
denaturat care primeşte o coroană scăldată în sângele tatălui său etc. etc.
Istoria 'l numeşte Radu cel Mare.
Mare în adevăr căci de la dânsul începe decadenţa Ţărei Româneşti.
Boierii sunt mulţumiţi : Radu le-a mărit privilegiile.
 
Unde foc a citit venerabilul redactor al „Românului" toate poveştile acestea? Sau şi le închipuieşte singur, îşi 
bagă degetul în gură şi le inventează?
Dar să admitem pentru un moment că aceste lucruri ar fi scrise undeva, să admitem aşadar:
Că o partidă naţională exista din timpul lui Mircea cel Mare;
Că ea susţinea emanciparea ţăranului;
Ca şef de partid era Vlad Dracul şi Vlad Ţepeş.
Iar pe de altă parte exista un partid reacţionar , care se răzima pe străini şi voia întărirea privilegiilor.
Să întrebăm aşadar istoria cine era acel Vlad Dracul, şeful partidului naţional liberal de pe atunci?
Mircea I a domnit de la 1387 — 1419, adecă treizeci şi doi de ani. În timpul său Casa Lancaster a ajuns pe 
tronul Angliei, au trăit Ioan  Huss şi  Ieronim  din Praga, au primit  burggravul Friederich de Nürnberg marchionatul 
Brandenburg, s-a-ntemeiat 
actuala Casă imperială a Germaniei; s-au lăţit puterea turcilor în Europa: o vreme peste tot foarte turburată şi politiceşte 
şi bisericeşte, căci tot atunci au fost Conciliul de la Constanţa ; în zilele lui erau războaiele între Franţa şi Anglia, trei 
împăraţi îşi disputau sceptrul Germaniei şi trei papi scaunul Sfântului Petru, atunci trăia Tamerlan şi Baiazid-fulgerul , 
c-un cuvânt şi Asia şi Europa erau în foc.
Mircea avea un fiu din flori, un bastard, anume Vlad, naţionalul liberal al „Românului".
Tată-său fiind pe tron încă, şi anume fiind aliat al Europei întregi şi ocupat cu pregătirile bătăliei de la Nicopole, 
Vlad, fiul naţional liberal , nu găseşte atunci un lucru mai bun de făcut decât să închine ţara Poloniei printr-un hrisov 
datat din Argeş 22 mai 1396.
Tată-său, întors acasă, pune mâna pe el şi-l trimite la Buda, la regele Ungariei.
Tânărul naţional liberal fuge de acolo şi intră în garda împăratului bizantin, unde face intrigi contra bătrînului 
său părinte. Mai târziu îl aflăm la Curtea împăratului turcesc din Adrianopole, unde se ocupa, cu aceeaşi treabă.
Va să zică boierii din partidul naţional cari voiau emanciparea ţăranului au izbutit a-l pune pe acest Vlad Dracul, 
ca şef de partid, pe tron? Iar boierii reacţionari cari voiau privilegii ţineau la linia legitimă a Basarabilor?
Dar ceea ce-i mai ciudat în toate acestea e aiurarea desăvârşită în privinţa motivelor cari se substituie oamenilor 
de pe atunci pentru faptele lor.
Naţionali şi reacţionari? Democraţi şi boieri?
Cearta care se naşte în urma lui Mircea e o ceartă dinastică . Mircea avusese un frate care a domnit înaintea lui, 
Dan I, un fiu legitim Mihail, şi un fiu nelegitim, Vlad  Dracul. După moarte-i veni imediat fiul său Mihail. După acesta, 
care trebuie să fi fost şi el bătrân , veni Dan II, fiul fratelui lui Mircea, Dan I. După Dan II veni în sfârşit fiul nelegitim, 
Vlad Dracul.
Deci între urmaşii lui Dan I şi urmaşii lui Vlad Dracul  se 'ncinse  acea luptă  dinastică  care împărţi ţara în 
Dănuleşti şi Drăculeşti, căutând unii razim la turci, alţii la unguri, toţi în afară.
Dar Radul cel Frumos a declarat război lui Ştefan cel Mare?
Dar Vlad Ţepeş nu l-a declarat? N-a avut Ştefan cel Mare a se bate tot atât cu Ţepeluş ca şi cu Radu cel Frumos? 
Şi cu cine a intrat Ţepeş în Moldova? Cu turci şi cu tătari, cu neamuri străine.
Dar cine era acei boieri reacţionari despre cari vorbeşte „Românul"? Unde sunt documentele din cari să se vază 
tendenţele lor reacţionare, unde sunt privilegiile lor întărite de Radu cel Frumos sau de Radu cel Mare?
Toate acestea  sunt  mofturi,  sunt scornituri gratuite  în socoteala unei istorii abia cunoscute, în care luptele 
dinastice jucau, din nefericire, cel mai mare rol în viaţa tuturor popoarelor. Căci nu numai la noi era aşa, ci 'n toată 
Europa. Minunea consistă tocmai  într-asta  că, într-un timp în care Europa toată se bătea în capete, noi am avut 
norocirea de-a avea dup-olaltă, o dată în Muntenia pe-un Mircea, apoi în Moldova pe Ştefan cel Mare. Acest din urmă 
era fiul de suflet al lui Mircea; el  copilărise la Curtea de Argeş şi la Tîrgovişte, el avea aceeaşi tendinţă de a uni 
creştinătatea în contra Semilunei; c-un cuvânt avea o idee superioară individualităţii sale. Ceilalţi toţi sunt contagiaţi de 
spiritul ambiţios al veacului lor.
Dar cât de falşă e toată înfăţişarea „Românului", cu boierii lui reacţionari şi liberali din vremea aceea, se vede 
de-acolo că tocmai documentele lui Vlad Dracul şi Vlad Ţepeş conţin numirea a mulţime de boieri, cu rangurile lor, pe 
când în documentele anterioare, ale lui Mircea, vedem vro 5 — 6 nume de botez, neavând însemnată alăturea nici o 
demnitate de Curte, ba 'n unele hrisoave nu figurează chiar nici un nume de boier. Se pare dar că demnităţile de Curte 
au luat naştere, după model bizantin, în urma morţii lui Mircea. Tocmai sub Vlad Dracul găsim logofeţi  , spătari, 
stolnici , paharnici , comişi etc. Se 'nţelege , Vodă trăise la Curtea polonă, la cea ungurească, la cea bizantină, la cea 
turcească, la toate pe rând , pe când bătrânul Mircea nu fusese nicăiri din ţară afară decât o dată la Braşov, la încheiarea 
unui tractat de alianţă cu regele Ungariei.
Dar a numi pe Vlad Ţepeş emancipatorul poporului, naţional liberal etc. e curată copilărie. Noi, nu-i vorbă, le-
am dori naţionalilor liberali , d-lor Giani, Cariagdi , Carada, Pişca , C.A. Rosetti, tot români de cea mai veche origine, 
un Vlad Ţepeş, căci i-ar lecui 
pentru totdeuna şi [de] prieteşug cu Rochefort şi de multe alte suferinţe. Ar vedea dumnealor ce liberal era Vlad V.
Dar ce glume sunt acestea din partea ,,Românului"?
De la Radu cel Mare datează de ex. decadenţa ţării? Serios e asta? Radu era om pacinic, după mărturisirea 
tuturor: a împăcat pe turci cu ungurii, s-a împăcat cu Moldova, a înfiinţat două episcopii, a chemat pe Sf. Nifon în ţară, 
e predecesorul lui Neagoe Basarab, iubitorul de arte şi, în fine, predecesorul înţeleptului Matei Basarab. Dar poate că 
zilele lui Matei Basarab, considerate de toţi ca zile de înflorire, să fie în ochii „Românului" o epocă de decadenţă? Mai 
ştii?
Şi iată cum scrie ,,Românul" istoria în secolul nostru, al  pozitivismului  , în care fiece teorie trebuie să fie 
întemeiată pe date exacte şi incontestabile !
Pentru ce?
Pentru a dovedi că strămoşii d-lor Giani, Cariagdi, Carada erau amicii politici ai lui Vlad Ţepeş. Nu se 
potriveşte. Veţi găsi între boierii lui Vlad Ţepeş pe-un Dragomir al lui Manea Udrişte , veţi găsi pe-un Vintilă Florescul 
, dar de Caradale nici urmă.
 
[22 ianuarie 1881 ]
 
 
[„ÎNTRE VARIILE ACUZĂRI..."]
 
Între variile acuzări ce ni se aruncă în urma reproducerii  articolului d-lui Maiorescu din ,,Deutsche Revue " 
vedem atât în ,,Românul" cât şi în ,,Presa" formulându-se una care pân' acum nu ieşise la lumină.
„Românul" face pe o parte a dreptei responsabilă, de actele politice ale prinţului Grigorie Sturza.
,,Presa" zice că d. Maiorescu lasă a se înţelege că bătrâna dreaptă este cu Rusia.
Pe ce-şi întemeiază însă ,,Românul" acuzarea aceasta?
1. Pe împrejurarea că nu am combătut ,,Democraţia naţională";
2. Pe depeşele adresate odinioară de d. Lascar Catargiu către prefectul de Iaşi, prin care i se recomandă acestuia 
ca-n privirea alegerilor de atunci să se înţeleagă cu prinţul Grigorie Sturza.
În privirea punctului întâi discuţia ar fi zadarnică. Nici unui om nu i se poate face o vină din ceea ce nu a făcut, 
ci din ceea ce a făcut. ,,Românul" susţine un neadevăr când zice că n-am combătut deloc ,,Democraţia naţională", de 
vreme ce, dând seamă despre programul ei politic, am declinat orice solidaritate cu politica exterioară ce ea propunea, 
arătând totodată şi cauzele pentru cari declinăm acea solidaritate. Dar, chiar daca n-am fi făcut-o, din ceea ce nu am 
făcut nu se poate deduce nimic, precum nu ni se poate imputa ceea ce nu am zis, ceea ce nu am gândit , ceea ce nu am 
propus.
În privirea  depeşelor  cari datează din 1875, iar nu înţelegem ce  responsabilitate  ne poate  incumba  . E vro 
descoperire pe care o face ,,Românul" ca din senin?
Ca şi când n-ar şti toată Moldova că pe atunci prezidentul comitetului electoral din Iaşi era prinţul Grigorie M. 
Sturza, ca reprezentant al dreptei. ,,Românul" se face a uita că, din timpul ,,Democraţiei naţionale" încoace, prinţul 
care, în urma variilor evenimente din urmă, contractase vederi proprii ale sale în privirea politicei esterne şi a celei 
interne, a încetat ipso facto de-a mai face parte din comitetul electoral de la Iaşi, precum şi din partidul conservator, 
ceea ce a şi declarat el însuşi din capul locului. Noi nu discutăm decât în margini foarte restrânse politica esterioară, 
ceea ce nu ne împiedică însă de-a ţinea seamă de opiniile ce se emit în privirea aceasta. De aceea nu discutăm nici 
programul politicei esterioare a prinţului. Dar pe de altă parte nu ni se poate imputa nouă dacă prinţul a găsit de cuviinţă 
a accentua o politică pe care, până în anul din urmă, n-o reprezentase nicicând . 
Atitudinea urbană pe care am păzit-o faţă cu această schimbare a fiului lui Mihai Vodă Sturza se esplică, simplu, 
prin împrejurarea că n-aveam nici o cauză d' a bănui motivele schimbării. Prinţul director de bancă ori de drum de fier 
nu vrea să se facă, pensie reverisbilă n-a cerut, răscumpărare de drum de fier n-a propus, naturalizare pe categorii cu 
anume birou de  împământenire  n-a voit, c-un  cuvânt  tendenţa de-a face avere în socoteala patriei n-am putut-o 
descoperi pân' acum la d-sa. Dar motivele schimbării sale sunt plauzibile sau nu? îl privesc. Pe noi nu ne priveşte din 
punctul de vedere al moralei publice decât curăţia acelor motive. Pân' acum însă, deie-ne voie, onor. confraţi de la 
„Românul", a o constata, n-am putut descoperi ca acele motive cari-l determinau pe şeful partidului democratic să fie 
atât de comune,  atât de imediat  vânătoare de para precum sunt acelea cari determină  acţiunea nobililor  Mihăleşti  , 
Caradale şi Costineşti . Dar or fi ambiţii trezite la mijloc, ambiţii periculoase poate? Vom combate acele ambiţii când se 
vor ivi, le vom combate franc, de-a dreptul, fără perfidie şi fără insinuaţii .
În voi însă nu combatem din nefericire ambiţii, ci apetituri . Distinguendum est. în genere, între ambiţioşi şi 
vânătorii  de directorate, cei  dântâi sunt  mult mai puţin  stricăcioşi  societăţii. De ambiţii  sunt  mişcate multe naturi 
superioare, de vânătoare a banului nici una. E prea adevărat însă că pe ambiţioşi nu-i poţi întroluca aşa de lesne, nici-i 
poţi organiza atât de splendid precum Caradalele se organizează, la comandă, în societate de esploataţie . Ambiţiosul nu 
vrea să ia din totalitatea  sudorii  comune, din averea publică, o parte mare fără nici o  compensaţie  , fără nici un 
contraserviciu , ca postulanţii şi cumularzii ; ambiţiosul , din contra, e în credinţa fermă că serviciile pe cari le-ar da el 
naţiunii ar fi echivalente, ar întrece chiar cheltuiala comună. Eroare poate, dar o eroare cel puţin demnă de-un om. Voi 
nu aveţi onoarea de-a vă înşela, voi ştiţi foarte bine că serviciile ce le aduceţi societăţii nu fac doi bani, de vreme ce se 
soldează  cu pagubă, şi cu toate acestea  nu vi-i ruşine să  vă creaţi  pentru aceste  pretinse servicii  retribuţiuni 
nemaipomenit de mari. Tot ce luaţi voi în plus peste ceea ce fac în adevăr preţioasele voastre servicii se repărţeşte 
asupra locuitorilor ţării, cu atâta se diminuează greutatea pânii săracului şi de-aceea, în urma odioasei dominaţiuni a aşa 
- numitelor voastre principii, mizeria se urcă în oraşe şi la ţară, din cauză că pentru munca naţională, ce vă întreţine nu 
restituiţi nici un echivalent .
Se 'nţelege dar că, în judecarea diferitelor mişcări politice din ţară, cată să întrebuiţăm două măsuri deosebite: 
vom deosebi cele sincer politice de cele pretinse sau pretextate politice. Noi credem că, oricât  de periculoase ar fi 
mişcări[le] în adevăr politice, ele pot fi combătute cu succes, pe când ceea ce e mai greu de combătut sunt apetiturile 
radicale cari pretextează politica, apetituri cari contractează orice principiu şi orice atitudine, numai să fie satisfăcute .
Faţă cu cele dendâi , de le combatem cu oricâtă asprime, tonul nostru va rămânea urban; dar nu 'nţelegem ce fel 
de consideraţii am avea a ne impune faţă cu oamenii cari, sub pretextul că sunt liberali, cred a putea fi, cu patru clase 
primare, directori de bancă, răscumpărători de rentă şi de drum de fier etc.
Iată dar de ce n-am combătut „Democraţia naţională", sau cel puţin de ce n-am combătut-o în modul în care 
combatem pe ,,Românul .
 
[23 ianuarie 1881]
 
 
[„ERODOT AL «ROMÂNULUI» CONTINUĂ ..."]
 
Erodot al ,,Românului" continuă cu autopsia istoriei naţionale şi se 'nţelege că orice Domn bun întâlneşte în cale 
e reacţionar, e turcofil , iar oricare taie capetele boierilor e naţional şi liberal.
 Presimţisem că şi Mihai Viteazul şi Matei Basarab vor fi trecuţi în registrul negru, iar Mihnea cel Rău şi Mircea 
Ciobanul, descendenţii armaşului Dracea , vor fi schimbaţi în martiri ai libertăţii poporului. 
De la moartea lui Neagoe Basarab până la Mihail Bravul — zice „Românul" — sunt aproape optzeci de ani şi vedem că 
douăzeci de Domni s-au pus pe tron şi pe rând s-au scos. Însă, în mijlocul acestei anarhii , lanţul privilegiilor se rupe, poporul începe 
să răsufle.
Atunci vine Mihai, căruia posteritatea i-a dat numele de Viteaz. Însă Mihai vine prin boierii cei răi, are nevoie de ei, se supune 
dar lor.
Mihai iscăleşte acel aşezământ care robeşte definitiv pe ţărani.
 
Ştie  modernul  Erodot în ce stare a găsit Mihai Vodă ţara după ce se rupsese lanţul privilegiilor şi poporul 
începuse să răsufle?
Despopulată .
Plângerea lui permanentă în corespondenţa cu Poarta ori cu Curtea din Praga e că are ţară, dar nu are popor. 
Glebae adscriptio , legarea de pământ a locuitorului , e o măsură legislativă care s-a luat în toate ţările pe rând , după 
cum o dictau împrejurările. Un popor bântuit din toate părţile de neamuri străine e în continuă migraţiune cu tot ce are, 
pe pământul patriei şi dincolo de marginile acestui pământ .
Mihai Vodă a luat dar o măsură pentru a fixa populaţia şesurilor , ba a aşezat chiar colonii. Un domn avizat a se 
lupta cu toată lumea, deci a avea o oaste, trebuia să fixeze în loc poporul pe care-şi întemeia şi bugetul şi armata. 
Aceasta este explicarea adscripţiunii la noi, tot acest înţeles îl are edictul lui Ivan cel Cumplit. Rusia ar fi rămas un 
ocean de triburi în vecinică migraţiune fără edictul care le-a fixat pe toate de pământul cui s-o găsi. Tot aşa ar fi rămas 
şăsul Ţării Româneşti.
Un studiu asupra originilor proprietăţii imobiliare în Ţările române ar arăta clar ce raporturi trebuiau neapărat să 
se nască între proprietarul mare şi sătean în vremea aceea.
Cea întâi proprietate e a statului.
Acum o sută de ani, la 1782, guvernul austriac au făcut Divanului Moldovei douăzeci şi şase de întrebări 
juridice.
Răspunsurile Divanului sunt clare:
 
Tot locul ţării dintru început loc domnesc au fost ... Toate moşiile ce se stăpânesc din vremile vechi şi mai pe urmă de 
luminaţii Domni sunt date danii , cu hrisoave domneşti, după slujba şi cinstea fiecăruia, pe cât au voit Domnul.
 
Din ideea aceasta decurge apoi proprietatea răzeşească sau a moşnenilor .
Un document al lui Vlad Ţepeş ne arată cum se întemeia această proprietate:
 
deci dat-am lor şi Domnia mea ca să le fie moşie de nimenea atinsă dupre zisa Domniei mele; lor şi copiilor lor şi nepoţilor 
lor şi strănepoţilor ; şi oricui din ei se va întâmpla moarte, moşia să nu se vânză , ci să treacă la cei rămaşi.
 
Proprietatea inalienabilă şi în devălmăşie e răzăşia veche. ,,Moşiile răzăşeşti s-au împărţit şi se împart şi acum 
pe câţi răzeşi sunt şi se cuvine fiecăruia partea sa", zice un răspuns al Divanului.
Proprietatea mare se datoreşte unei alte ordine de lucruri. Pământurile domneşti pustii se dăruiau cu dreptul de-a 
le coloniza . Acest drept nu cea atât de simplu precum s-ar crede. Oricine scăpa pe-o asemenea slobozie (libertate) — 
sunt 43 de sate în România cari poartă acest nume — era iertat de orice crimă, chiar de cele capitale , exceptând înalta 
trădare. Se 'nţelege că cine s-aşeza într-un asemenea loc n-o putea face decât cu condiţiile ce i le punea proprietarul. Pe 
asemenea locuri pustii dăruite se colonizau (cu de-a sila) prizonierii de război şi Domnii vechi dăruiesc adesea cîte - o 
sumă de familii de tătari cari, după numele de botez citate, se vede că erau deja creştinate .
E o eroare capitală de-a confunda toate populaţiile ţării de pe atunci sub numele de „popor", în opoziţie cu 
boierii. Erau populaţii etnograficeşte superpuse şi suntem convinşi îndeosebi că elementul românesc au fost, dacă nu 
dominant, desigur pe deplin liber. Că se vor fi născut stări cronice de nedreptate nu  tăgăduim  , dar aceasta s-au 
întâmplat mai ales sub domniile străine.
Celula constitutivă a vechilor state române este republica ţărănească, precum s-au păstrat mult timp la Câmpu-
lung (în Bucovina) şi la Vrancea, o republică eminamente aristocratică .
A veni în lumea aceasta, unde gloria unuia era gloria comunei întregi, proprietatea era a neamului cu istoria şi cu 
tradiţiile lui, nu a individului, şi a pune măsura egalităţii 
moderne, măsura prezentului, în care temeiul inegalităţii nu este nici inteligenţa, nici vitejia, nici caracterul, ci banul, 
banul cosmopolit pe oricare cale ar fi el câştigat , a măsura trecutul cu banul e un sacrilegiu faţă cu istoria naţională.
E evident că Mihai Vodă nu putea vorbi în edictul său despre răzăşi, despre elemente statornice . El a fixat pe 
proprietăţi elementele bântuite , flotante, ale unei ţări căzute în dezordine deplină prin invaziunea tătarilor şi turcilor, el 
a adus orânduială unde era caos. Alt înţeles nu poate avea glebae adscriptio, legarea de pământ . Sub fanarioţi acest 
raport a degenerat în robie. Cu atât mai rău, dar istoria noastră nu cunoaşte român rob şi nu putem admite ca epoca 
fanarioţilor să facă parte din istoria statului şi dreptului public în România. Domnii aceştia nu erau aleşi de boieri, 
armată şi popor, naţia nu era legată prin jurământ către Domnii fanarioţi, ei erau numiţi ca guvernatori de către turci, 
autoritatea lor e uzurpată, e pân-în sâmburele ei ilegitimă , şi oricine a ridicat braţul în contra lor a făcut o faptă bună şi 
lăudabilă .
Despre Matei Basarab ,,Românul" zice următoarele:
 
Nu putem să pierdem din vedere că reîntoarcerea la vechile datini nu înseamnă altceva decât întoarcerea la aşezământul lui 
Mihai, fapt care se dovedeşte prin citirea legilor lui Matei Basarab, legi cu totul  reacţionare, cum am zice astăzi ... Reformele 
reacţionare ale lui Matei Basarab şi nepomenita împilare a lui Constantin Basarab împinseră pe popor la desperare şi la răscoală. 
Dorobanţii şi călăraşii — iar nu seimenii — se scoală în contra tiranilor ţării.
 
Iată dar până şi Matei Basarab devenit tiran al ţării.
„Românul" ne dă elemente pentru a judeca acea tiranie .
Sub fanarioţi, la 1740, erau numai 147000 familii în ţară.
La 1745 numai 70000 familii.
La 1756 numai 35000 familii.
Ştie modernul Erodot cîte familii erau sub Matei Basarab ?
400000, ceea ce corespunde c-o populaţie de 2 milioane şi mai bine. Bugetul ţării era de 700000 de galbeni, ceea 
ce ar fi în moneta de azi 8 1/2 milioane de franci, sumă fabuloasă pentru timpul fanarioţilor; oştirea era de 100000 până 
la 150000 de oameni. Paul din Aleppo, martor ocular, spune că ţara e foarte des populată , populaţiune imensă .
De la două milioane populaţia scade sub fanarioţi la 175 000 suflete.
După opinia ,,Românului" boierii sunt de vină şi la căderea lui Constantin Brâncoveanu , şi anume boierii cei 
reacţionari.  Până  şi copiii ştiu cauza căderii Domniei române, numai modernul Erodot nu. Cauza e că Dimitrie 
Cantemir a încheiat cu Petru cel Mare fatalul tratat de alianţă de la Lusk şi că spătarul Toma Cantacuzin, în contra 
voinţei Domnului său, a trecut cu călărimea în partea ruşilor, a împresurat Brăila, ce era cetate turcească, şi a luat-o cu 
asalt. Brâncoveanu , spăimântat de fapta lui Toma Cantacuzin, se retrage la Tîrgovişte şi se declară neutru. Petru cel 
Mare voieşte să spargă capul trimisului lui Vodă, lucru de la care-l împiedecă Cantemir.
Nu tăgăduim complicitatea Cantacuzinilor la moartea tragică a Domnului, dar complicitatea boierilor în genere o 
negăm. Vodă era din nenorocire la Bucureşti, nu la Tîrgovişte. Un corp de armată turcească stătea la Giurgiu, gata să 
treacă totul sub sabie. Mustafa Aga le declara boierilor că sunt responsabili pentru Brâncoveanu , iar pe negustori [î ]i 
făcu responsabili pentru boieri.
Cantacuzineştii şi-au expiat greu complicitatea lor. E adevărat că urmară pe tron» pentru prea puţin timp, dar 
plătiră cu capetele ambiţia lor. De origine din Franţa, rămaşi în urma Cruciatelor în Constantinopol, unde-au ajuns la 
cele mai înalte demnităţi, reduşi sub turci la treapta de negustori, Cantacuzineştii au pribegit de timpuriu în România. 
Încuscrindu-se cu familia străveche a Basarabilor, au adus pieirea acesteia şi pieirea ţării. Mâna lui Dumnezeu e grea. 
Basarabii — şi  Dănuleştii  şi  Drăculeştii  — au avut parte de  binefacerea  comună tuturor neamurilor ostenite de 
bântuirile neîndurate ale istoriei, s-au stins. Dar acei cari i-au dărâmat au avut nefericirea de-a vedea, neam după neam, 
înjosirea politică şi morală a unei vechi şi glorioase ţări.
Şi oare nu înjosire este când mânile unor nevrednici turbură până şi cenuşa unui sfânt cum era Matei Basarab?
Cu ochii lui Paul din Aleppo î [l] vedem pe bătrânul Domn jucându-se cu copiii de pe stradă şi aruncându-le 
bani din balconul Curţii din Tîrgovişte, cu aceiaşi ochi î [l] vedem 
întins în sala cea mare a palatului, cu faţa bătrână descoperită şi cu ochii închişi, îmbrăcat în haine regale cu nasturi de 
aur şi blănite cu samur, iar de la cap până la picioare un giulgiu subţire de mătase albă c-o mare cruce de aur. Patriarhul 
Antiohiei — un arab — citea rugăciunile mortuare sub lumina făcliilor mari de ceară. Om care nu ştiuse altă limbă 
decât cea românească, om de-o nepilduită vitejie personală şi de un nepilduit patriotism.
Căci iată, cuvintele iscălite , ba rostite poate de el:
 
Se întâmplă de stătură mitropoliţi şi domnitori ţării oameni străini nouă, nu cu legea sfântă , ci cu neamul, cu limba şi cu 
năravurile cele rele, adică greci; cari, după ce nu se îndurară nici se leneviră a pune jos obiceiurile cele bune, bătrâne ale ţării, 
pentru care stricăciune a obiceiurilor curând le fu a aduce şi ţara la risipire desăvârşită şi la pustiire . . . De care lucru bine venise 
vremea cuvântului lui David, sfânt prooroc şi împărat, a-l zicere şi noi cu puţinel mai schimbându-l : Doamne, veniră străinii în 
moşia noastră şi-şi spurcară mâinile lor cu mite şi îndrăzniră a vinde şi a cârciumări sfintele taine şi a goni pe moşnem , şi în 
trudele şi ostenelele lor a băga pe străini ...
 
Dar Matei ura de moarte pe greci şi pe muscali ! Dar nici n-a vrut să primească pe ambasadorul Moscului, 
strigând : ,,Să nu-i văd faţa!"
Matei Basarab era sfânt şi de aceea avea darul clarvederii . Poate că, în noaptea viitorului, ochii sufletului său, a 
sufletului celui mai românesc care a existat vreodată, au întrevăzut caricaturi ca d-alde Giani, Cariagdi, Carada, C.A. 
Rosetti, ba a întrevăzut poate şi ... politica şi alianţele lor.
 
[25 ianuarie 1881]
 
 
[,,«ROMÂNUL» CONTINUĂ A SE OCUPA ..."]
 
,,Românul" continuă a se ocupa cu articolul din ,,Deutsche Revue" pe care, cu obicinuita sa bună credinţă  , 
continua a-l numi manifest şi program al politicei esterioare a partidului conservator.
Daca am avea a face cu oameni de bună credinţă orice discuţie în privirea aceasta ar fi încetat fără îndoială. 
Cititorii „Timpului" [î ]şi [aduc] 1 aminte că, reproducând ro [mâne]şte acel studiu, i-am premis o rezervă lesne de 
înţeles, care, [într-] un articol acoperit de sem [nătura ] autorului, ar fi fost de pri [sos ] [chi ]ar*, dar pe care am pus-o 
[totuşi] ştiind în ce ţară trăim. Şi [în  ade  ]văr nu ne-am înşelat. Nu [numai că] ,,Românul" mută cu totul terenul 
controversei de pe acela al obiectului pe acela al persoanelor, dar [î ]i atribuie d-lui Maiorescu lucruri pe cari nu le-a 
spus niciodată, precum  sunt  cele publicate în ,,Politische Correspondenz", în ,,Bukarester  Tagblatt" şi în altele. E 
evident că atunci când cineva te acuză de-a fi zis ce n-ai zis, de-a fi făcut ceea ce n-ai făcut, orice discuţie serioasă cată 
să 'nceteze .
De aceea nici credem de cuviinţă a pune în discuţie articolul d-lui Maiorescu.  Oricât  de interesantă ar fi 
cestiunea dacă alegerea principelui Carol este sau nu întru câtva o operă a diplomaţiei germane, oricât de întunecoasă ar 
fi cauza pentru care M. Sa împăratul Austriei n-a voit mai întâi să primească pe principele Dimitrie Ghica, oricât de 
inesplicabile ar fi concentrările de trupe turceşti la Dunăre, toate acestea nu se pot discuta decât cu tonul liniştit al bunei 
credinţe reciproce şi, unde n-o vedem aceasta, ba unde vedem că o opinie [î ]i dă ocazie „Românului" de-a se sumuţa 
până  a ne da lecţii de patriotism, acolo cată să renunţăm la plăcerea de-a compara argumentele noastre cu ale 
,,Românului", ceea ce constituie esenţa oricării discuţii serioase.
Ceea ce voim să dăm în şirurile următoare este o esplicaţie cu totul materială.
Înainte de toate,  cuvântul de ,,jună dreaptă" întrebuinţat în traducerea noastră nu e întrebuinţat în  originalul 
german.
_________
 1 Text lacunar din cauza deteriorării ziarului 
Redactorul acestei foi a tradus termenul jungconservativ cam impropriu prin juna dreaptă şi a prefăcut fără voie 
o deosebire mai mult de vârstă sau de temperament într-o deosebire de vederi, precum s-au accentuat poate cândva într-
un cabinet prezidat de răposatul Epureanu. Va să zică e un termen analog, nu adecuat, acela de ,,jună dreaptă". Astfel o 
eroare de traducere îi serveşte ,,Românului" drept bază a articolelor lui polemice .
E natural asemenea ca noi cei întâi să fi reprodus articolul din ,,Deutsche Revue" pentru că, dacă ,,Românul" sau 
altă foaie ne apuca înainte, atunci n-am fi fost în stare de-a ne impune de mai nainte rezervele noastre faţă cu 
concluziile studiului. Dar dacă nu ni le-am fi impus ar fi venit ,,Românul" să atribuie şi mai făţiş, daca se poate, acele 
concluzii ca program absolut al politicei conservatoare. N-avem a ne lupta în ţara noastră numai cu argumentele, ci mai 
cu seamă cu reaua credinţă a adversarilor noştri, şi de aceea eram datori a preântâmpina publicarea studiului în alte 
ziare reproducându-l noi mai întâi , chiar daca forma eminentă şi vederile largi ale lui nu ne-ar fi ademenit. Articolul, 
lung fiind şi tradus cu repejunea ce i se impune vrînd - nevrînd unui ziarist , a fost inserat fără chiar ca autorul să fi fost 
consultat daca voieşte sau nu să-l vază tipărit în ziarul nostru, fără consultarea comitetului de redacţie, pe răspunderea 
proprie a redactorului acestei foi. De ce? Pentru că era o traducere dintr-o foaie din Germania, pentru că era acoperită 
cu semnătura autorului, pentru că în asemenea caz orice generalizare e peste putinţă. Daca d. Dumitru Brătianu ar 
publica în ,,Românul" un studiu în feliul Datoriei de conştiinţă cătră ţara sa noi credem că nu e deloc nevoie ca d. C.A. 
Rosetti să noteze anume că părerile d-lui D. Brătianu nu sunt pe deplin identice cu ale sale; daca d. Ion Ghica propunea 
în „Românul" retragerea  oştirii  române la munte, d. C. A. Rosetti n-ar fi avut deloc nevoie să declare că trecerea 
Dunării nu e identică cu retragerea la munte ş.a.m.d. La noi lucrul stă şi mai altfel. Noi am declarat, pentru cine ştie să 
citească, că nici nu ne-am pus întrebarea pe care şi-a pus-o studiul din ,,Deutsche Revue", că împrejurările nu sunt încă 
destul de fixate pentru ca o asemenea întrebare să ni se impuie şi să ceară o soluţiune imediată.
Dar toate acestea nu ajută nimic. Cată să suferim a vedea revărsându-se asupră-ne toate deducţiile „Românului", 
ba a vedea atribuindu-ni-se toate cîte se scriu prin ziarele din Viena şi din Berlin fără ştirea noastră.
Prea confundă ,,Românul" partidul conservator, în care fiece membru [î ]şi are cugetarea sa proprie, pe care e 
liber de-a o exprima sau de-a o pune în acord cu a celorlalţi, cu turma  necuvântătoare  a Caradalelor, care ridică 
maşinalmente mânile când i se ordonă şi nu gândeşte nimic. A gândi , a-şi scrie gândirile , a le comunica, fie publicului 
din străinătate, fie celui român, ar trebui sa fie permis, credem, fără a-ţi vedea semnătura nesocotită şi ideile proprii 
atribuite altora.
 
[27 ianuarie 1881]
 
 
[„SCANDALUL ZILEI..."]
 
Scandalul zilei e deturnarea a 83000 franci comisă în Ministerul de Finanţe, al cărei autor se presupune a fi un d. 
George Bilcescu , frate cu directorul Băncii Naţionale.
Deşi nu se cade să prejudecăm afacerea şi mai ales nu cercetările justiţiei, ne e teamă totuşi că influenţele de cari 
se bucură patrioţii în ţară la noi sunt prea puternice şi prea subtile pentru ca un delict, oricât de clar, să poată fi cercetat 
în mod serios când priveşte pe unul din ei.
Astfel în cercetarea atentatului Pietraru am văzut nu numai  arestându-se  fără umbră de bănuială oameni 
nevinovaţi, dar s-a găsit totodată o cale pentru a depărta pe judecătorii cari nu  dezvoltaseră esces  de zel în sensul 
prefectului de poliţie. Un Brătianu, rudă desigur cu ministrul - prezident  , e numit într-un post la care aveau drept 
judecători mai vechi, e numit anume poate pentru ca aceşti din urmă să se simtă jigniţi în demnitatea lor şi să-şi dea 
demisiile . 
E o curată  întâmplare  numirea acelui d. Brătianu, dar o  întâmplare  care înlătura din justiţie tocmai pe un 
judecător ce făcea instrucţia atentatului şi care de ex. nu găsea indicii de vină asupra căpitanului Florescu. Se va găsi 
neapărat vrun judecător stacojiu care să creeze probe, chiar daca n-ar exista, împotriva acelui căpitan, a cărui singură 
vină pare a consista în împrejurarea că-l cheamă Florescu.
Dar ne mai aducem aminte de o altă afacere, minunat cercetată .
D. Moldoveanu , c-o scrisoare autentică, a cărei traducere e omologată şi legalizată de-un notar imperial din 
Odesa, dovedeşte că mucenicul Simeon Mihălescu a luat bani de la antreprenorul Warszawski pentru a pune pe cărăuşii 
români sub biciul cazacilor , ca să fie mânaţi până dincolo de Balcani cu proviziile armatei imperiale.
În timpul cercetării mucenicul — în loc de-a fi suspendat din funcţie — e din contră mănţinut de amicul său, d. 
Ioan Brătianu, dirijează singur cercetările în contra ,sa, [î ]şi cheamă Chiriţopolii şi Simuleştii la Bucureşti şi-i dresează 
cum să răspunză , judecătorul nu poate face decât o instrucţie viţiată în tot cuprinsul ei prin prezenţa acestui domn în 
Ministerul de Interne, găseşte în fine că nu e caz de urmărire şi • • • e numit, prin protecţia mucenicului Mihălescu , 
funcţionar la spitalele Brâncoveneşti , c-o leafă desigur mai considerabilă decât cea de magistrat.
Dar mai mult încă. Mucenicul declară în Senat, unde fusese ales pentru a fi spălat de afacerea Warszawski , că 
scabroasele afaceri există în adevăr, că degetele sale de mucenic ridică chiar un colţuleţ  al vălului , şi ... Senatul, 
Corpul ponderator , prezidat de un fiu de Domn, trece la ordinea zilei ca şi când nimic nu s-ar fi zis, vorba ceea ,,nici 
usturoi n-a mâncat , nici gura nu-i miroase".
Iată dar cum se fac cercetările la noi când sunt patrioţi la mijloc. Altceva când cei urmăriţi nu sunt patrioţi. Buni 
nevinovaţi se ţin atunci luni întregi prin  închisori  , după avizul unui geniu în  criminalistică  , a  învăţatului  , a 
profundului şi deşteptului d.Radu Mihai. Biblioteca acestui din urmă în ramura dreptului penal nu e tocmai bogată în 
volume. Cincizeci şi două de cărţi, împărţite în cupe, trefle , carale şi pici , iată călăuza ordinei publice şi a justiţiei în 
România.
Revenind  aşadar la afacerea celor 83000 franci lipsă din  vânzarea timbrelor  , constatăm că  prevenitul  s-a 
constituit singur prizonier,  prezentându-se la poliţie şi declarând că, de va fi condus la ministeriu, va proba că n-a 
deturnat nimic şi că nu lipseşte un ban.
Noi nu bănuim pe nimenea, ci numai împrejurarea că cineva este patriot.
Dar câteva împrejurări totuşi trebuie relevate .
Prevenitul dispăruse în urma descoperirii. Nu ştim întru cât această dispariţiune poate fi pusă în legătură cu vreo 
întâmplare romantică, dar ne rămăşim că colegii Mihălescului ar afla în fantazia lor, în genere nu tocmai bogată, şi o 
soluţiune plauzibilă a acestei dispariţiuni .
A doua împrejurare ce merită arătată e că, dacă lipsurile s-ar ridica în adevăr la suma de lei 83000, trebuie să fi 
trecut mult, foarte mult timp de când gestiunea acestui funcţionar inferior de la Ministeriul de Finanţe nu va fi fost 
revizuită de şeful depozitului timbrelor .
A  treia  împrejurare,  asemenea  curioasă,  e  că  şeful  depozitului  timbrelor  nu  are  garanţie,  deşi  legea 
compatibilităţii  generale a statului prescrie ca orice funcţionar însărcinat cu gestiunea de avere publică să aibă o 
garanţie fixată. Notăm că procurorul înaltei Curţi de Compturi i-a observat Ministeriului de Finanţe această lipsă şi că 
Ministeriul, atât de zelos întru căpătuirea prietenilor, a răspuns că şeful depozitului e numit numai provizoriu, deci n-are 
nevoie de garanţie. Provizoriu, neprovizoriu — rezultatele se văd.
Cine va păgubi e se 'nţelege patria, pururea patria.
Mai relevăm încă un zgomot ce circulează.
Există în secolul nostru o manieră ciudată de-a da socoteli  . Înainte se dădeau în ţifre  , azi în locul acestei 
invenţiuni a lui Pitagora , cam învechite şi rele ca toate lucrurile retrograde se întrebuinţează o invenţie mai modernă şi 
mai expeditivă : chibriturile .
Se zice, deşi o notăm sub toată rezerva, că şi în cestiunea acestor 83000 franci socotelile s-ar fi dat deja. 
Dosarele privitoare la afacere au fost revizuite cu toată stricteţa şi cu tot focul cuviincios, încât alt caz de urmărire, afară 
de niţică cenuşă, nici n-ar mai fi existând .
Dar să nu uităm ca trăim sub un guvern al progresului şi al luminelor . „Luminează-te şi vei fi" zice „Românul". 
„Luminează-te cu focul dosarelor şi vei fi patriot cinstit" ar fi aplicarea locuţiunii gazetei liberale la cazul concret de 
azi. 
Relata refero . Ar fi bine dacă foile oficioase sau cea oficială şi-ar da silinţa de-a risipi îmgrijirile publicului, 
devenit atât [de] sperios în materie de avere a statului sub dominaţiunea roşie.
 
[28 ianuarie 1881]
 
 
[„NU ESTE CESTIUNE CARE … "]
 
Nu este cestiune care să fi fost  exploatată  cu mai multă  sfruntare de către partidul roşu în contra partidului 
conservator decât cestiunea finanţelor statului. Arma obicinuită a acestui partid, calomnia , nu a fost de ajuns: oficioşii 
şi oficialii partidului nu s-au sfiit să recurgă la arătări neexacte , la contradicţiunea cea mai vădită între vorbă şi faptă, 
ba chiar la minciună în toată goliciunea ei, pentru ca să înnegrească pe adversarii lor şi să se laude pe dânşii .
Chiar mai alaltăieri ,,Românul" revine din nou, cu ocaziunea prezentării bugetului pentru anul 1881, şi repetă 
ceea ce de mii de ori i s-a demonstrat că nu este exact:
Că numai de la 1869 s-ar fi ivit  deficitele  , pe când cu toţii ştim că împrumutul domenial  s-a contractat în 
singurul scop de-a plăti datoria flotantă a statului, sporită în mod spăimântător mai cu seamă prin gestiunea roşiilor din 
1867 şi 1868;
Că conservatorii au creat diferite impozite în anii 1871 — 1875, pe când iarăşi este cunoscut că drumul de fier 
Stroussberg este o moşteniră lăsată de roşii şi că dânşii contractaseră obligaţia pentru stat de-a plăti de la un an la altul o 
anuitate de 19 milioane fără măcar să se fi preocupat de a-i da pentru aceasta resursele necesare, lăsând guvernului care 
urma după dânşii ingrata misiune să pună tezaurul public în stare a-şi îndeplini obligaţiunea;                            
Că bugetele conservatorilor erau fictive şi că ale roşiilor sunt echilibrate ; că conservatorii făceau împrumuturi 
pentru ameliorarea lor, iar că roşii le  echilibrează  şi fără împrumuturi  şi  fără  impozite  nouă; că veniturile sub 
conservatori se umflau în mod artificial, pe când sub roşii veniturile sunt prevăzute cu o stricteţă matematică. (Vom 
avea ocaziune în cursul studiului ce vom face asupra bugetului anului curent să demonstrăm puţinul temei şi puţina 
exactitate a acestor  arătări ); că guvernul conservator ar fi lăsat după declaraţiunea d-lui Strat o datorie flotantă  la 
începutul anului 1876 de 30 milioane, pe când ,,Românul" ştie că susţinând aceasta spune un neadevăr. Astăzi este 
demonstrat pentru toţi, chiar prin situaţiunile tezaurului publicate de roşii, că jena momentană de la începutul anului 
1876, de vreo 16 milioane, a fost cu totul înlăturată prin rămăşiţele din 1874 şi 1875, ce aveau să se încaseze şi cari s-au 
şi încasat. Acele rămăşiţe covârşeau datoria flotantă din acel timp şi, dacă s-ar fi dat de roşii la destinaţiunea lor, adecă 
la plata puţinelor mandate cari erau în suferinţă la începutul anului 1876, statul nu ar fi avut nici o datorie flotantă de pe 
urma conservatorilor, căci ei n-au lăsat bonuri de tezaur în circulaţiune . Dar roşii au profitat, cu buna lor credinţă 
obicinuită, să soldeze bugetele lor cu resurse pe cari le sustrăgeau din încasările anilor anteriori lăsate de conservatori, 
şi nu numai au mănţinut mica datorie flotantă din anul 1876, dar au sporit-o , suind-o la 49 milioane la începutul anului 
1880, şi astăzi numai Dumnezeu ştie la ce sumă, căci pentru contribuabili şi Corpurile legiuitoare există cel mai mare 
întunerec asupra celor ce se petrec în Ministeriul de Finanţe.                                               
În  adevăr,  situaţiunea  tezaurului  la  închiderea  exerciţiului  1879  ne  este  cu  totul  necunoscută.  Poate 
Constituţiunea, poate legea  contabilităţii  să oblige pe ministrul de finanţe să prezinte la deschiderea Corpurilor 
legiuitoare expunerea situaţiunii? O asemenea îndatorire este sfântă numai pentru conservatori şi a şi fost îndeplinită de 
dânşii în tot timpul guvernării lor, de la 1871 la 1876. Nu numai situaţiunea se prezenta la fiecare an şi încă, înainte de 
depunerea bugetului pentru anul următor, dar la fiece trimestru se 
publica pe atunci o situaţiune prin „Monitorul oficial" din care orice contribuabil putea vedea mişcările fondurilor 
publice, încasările şi cheltuielile. Dar pentru roşii obligaţiune nu există, ferească Dumnezeu! Partidul roşu este întreaga 
naţiune;  dd  . Brătianu şi Rosetti fiind personificarea cu două feţe a partidului, destul este ca d-lor să cunoască 
situaţiunea finanţiară; ce trebuinţă mai este dar ca reprezentanţii ţării să fie informaţi ? Ce drept are coteria dreaptă, 
cum ne califică ,,Românul", să se amestece şi să cerceteze afacerile publice? De aceea nici publicaţiune a gestiunii 
tezaurului, nici dare de seamă către Corpurile legiuitoare. În asemeni condiţiuni îi vine lesne „Românului" să decerneze 
partidului său cununi de lauri pentru gestiunea anului 1879 şi a anului 1880. Victoria este dobândită fără contradictori .
Suntem la finele lui ianuarie. Sesiunea ordinară începe la 15 noiemvre şi se sfârşeşte la 15 febr . Sub pretext că 
Corpurile legiuitoare n-ar avea timp să discute bugetul în timpul de la 15 noiemvre la 1 ianuarie, astfel ca bugetul să fie 
votat înainte de termenul când urmează să se pună în aplicaţiune (în realitate însă fiindcă guvernul roşu nu-şi face 
datoria, căci d. Brătianu se ocupă de orice afară numai de îndatoririle sale administrative) d-sa a obţinut cu înlesnire de 
la partizanii săi schimbarea anului bugetar. Începutul lui s-a transportat de la 1 ianuarie la 1 aprilie şi ţara a făcut astfel 
un nou progres roşu; avem acum un an calendaristic şi un an bugetar.
Cel puţin acum eram în drept să, aşteptăm ca bugetul să poată fi discutat la timp şi să fie discutat serios, cu 
atenţiune şi în amănunt . Ne-a mai rămas însă numai 15 zile până la finele sesiunii . Vom obţine dar iarăşi sau un buget 
votat cu iuţimea vaporului , precum se votează de către roşii orice lege importantă; sau vom vedea iarăşi prelungindu-se 
sesiunea ordinară şi devenind o sesiune fără sfârşit . Oare să nu fi fost acesta adevăratul motiv al schimbării anului 
bugetar? Aşa se dă o aparenţă de legitimare rentei anuale ce s-a ingajat d. Brătianu să deserveze d-lor deputaţi, plătind 
diurna nu trei luni pe an, precum o prevede Constituţiunea, ci cîte şase şi şapte luni pe an. Apoi această  lungire a 
sesiunii mai are şi avantajul să discrediteze Senatul, instituţie atât de agreată de roşii; căci în timpul sesiunii ordinare dd 
. senatori neavând nimic de lucru, este firesc lucru ca mai târziu Senatul să se descomplecteze , dd . senatori neputând 
şedea cîte 6 şi 7 luni în Bucureşti, ca să aştepte bunul plac al d-lor deputaţi ca să discute vreo lege importantă.
Oricum ar fi, în sfârşit avem dinainte-ne proiectul de buget al anului 1881, precum l-a conceput d. Brătianu. 
Bugetul ne înfăţişează la venit 119 671 214 lei şi la cheltuieli aceeaşi sumă; cu alte cuvinte, bugetul este echilibrat până 
la o para.
Ne grăbim a exprima d-lui Brătianu adminiraţiunea noastră pentru minuţiozitatea lucrării sale. Dacă d-sa n-a 
moştenit de la d. Dimitrie Sturza gustul statisticei finanţiare şi n-a fost în stare să ne dea o ediţiune de dare de seamă 
furnicând de cifre şi de combinaţiuni — cari conduceau adesea la concluziunile cele mai fantastice, precum obicinuia d. 
Sturza — apoi cel puţin d. Brătianu a învăţat de la d. Sturza amănunţimea migăloasă , şi potriveala de cifre, căci ne 
prezintă un buget  echilibrat matematiceşte  . Bugetul d-sale va avea nici mai mult nici mai puţin  decât  (lăsând 
milioanele şi sutimile de mii la o parte) 214 lei cheltuieli şi 214 lei la venit; adică nici un leu mai mult, nici mai puţin 
decât 4.
Putem încă exprima d-lui Brătianu gratitudinea noastră pentru modestia sa. Odată intrat pe calea potrivelelor de 
cifre, apoi de ce nu ar fi mers mai departe, de ce nu ar fi creat chiar un mic excedent ? Ce merit ar fi fost pentru d-sa să 
ne arate că venitul este de 216 lei şi cheltuiala de 214 lei. Cei doi lei excedent ar fi putut cere să i se voteze d-sale, ca 
să-i toarne în aur şi să-i poarte ca medalie pentru primul buget cu escedent care s-a votat în România!
Dar ce alt decât un buget de potriveală se poate numi un asemenea buget. Până vom intra în amănunte ca să 
dovedim aceasta să cităm numai pasajul de la pagina VIII din expunerea de motive:
Amenzi judiciare s-au prevăzut 310 000, şi d. Brătianu zice:
 
 Această sumă, deşi mai mare decât mijlocia încasărilor pe cinci ani, care este de lei 123 387, este egală cu a anului curent. 
Ea s-a mănţinut deoarece încasările din amende se măresc din ce în ce.
 
(Aceste încasări au mers de la 1875 încoa tot descrescând , precum se dovedeşte prin tabloul de la pagina 6 a 
expunerii de motive. în anul 1879 n-au fost decât de 105000 şi d. Brătianu prevede aproape întreit !) 
Găsim de prisos a compara bugetul în bloc al anului 1881 cu acel al anilor anteriori. Asemenea comparaţiuni n-
au nici un folos. A zice spre pildă, în genere, că înainte bugetele fiind numai de 80 — 90 milioane şi acum fiind de 119 
milioane, bugetul cel nou este sporit peste capacitatea contribuabililor; sau a zice că sporirea simţitoare a bugetului unui 
an în comparaţiune cu bugetul anilor anteriori este un indiciu  al sporirii avuţiilor  particulare nu este exact în mod 
absolut. Pentru ca o comparaţiune să poată duce la concluziuni temeinice trebuie ca termenii de comparaţiune să fie 
identici . Aşadar am conchide greşit dacă am judeca spre pildă bugetul 1881 numai după totalitatea sumei de la venit şi 
de la cheltuieli, căci este firesc lucru ca bugetul pentru 1881 să prevază o sumă totală superioară celei de mai nainte, pe 
cât timp în acest buget s-au introdus veniturile şi cheltuielile Dobrogei , s-au prevăzut veniturile brute ale monopolului 
tutunului şi ale băuturilor, cari neapărat trebuiesc să fie cu mult superioare celor prevăzute în bugetele anterioare, ce nu 
cuprind decât veniturile nete şcl . Precum iarăşi, când de la un buget normal al unui an oarecare am trece în viitor la un 
buget urcat peste măsură, unde sporirile fiecării ramuri de venit n-ar fi rezultatul progresiunii naturale, ci o umflare 
arbitrară, am greşi dacă am conchide că avuţia publică a crescut şi că prin o bună administraţie s-au  îmbunătăţit 
resursele fiecărui particular.
Când voim să criticăm un buget trebuie să vedem cum se justifică produsurile de venituri şi la ce cheltuieli sunt 
destinate să fie întrebuinţate. În asemenea condiţiuni am fi dorit ca roşii să fi judecat gestiunea partidului conservator. 
Noi ne propunem a o face pentru anul 1881 în numerile viitoare. Un contribuabil va fi fericit să plătească contribuţia sa, 
va admite chiar un impozit sau un împrumut, numai cu condiţiune de a vedea că prin impozitul său, prin împrumutul ce 
s-ar face, se aduce o îmbunătăţire reală, sub toate privirile, ţării sale; căci de la asemenea stare generală bună va profita 
şi dânsul , iar cheltuiala ce a făcut prin plata impozitului i s-a reîntors prin bunul ce a tras şi dânsul îndeosebi din acea 
îmbunătăţire generală. Nu credem că bugetul pentru 1881 să dea contribuabilului asemenea satisfacţiune şi nu credem 
aceasta întemeindu-ne pe cele ce se petrec în ţară de cinci ani încoa.
 
[30 ianuarie 1881 ]
 
 
[„LAUDELE PE CARI FOILE
GUVERNAMENTALE ..."]
 
Laudele pe cari foile  guvernamentale le aduc amicilor  lor politici  şi  iluştrilor  financiari pentru  sporirea 
veniturilor statului, corespunzătoare c-o sporire egală a cheltuielilor , le-am împărtăşi asemenea dacă nu ni s-ar prezenta 
unele  inconveniente,  pe cari le-am relevat  adeseori  fără  însă  ca signalul  nostru să  fi  fost  înţeles  de confraţii 
guvernamentali.
Să presupunem în adevăr, fără a concede, că finanţele sunt pe deplin echilibrate, că veniturile nu sunt deloc 
umflate şi ajung în realitate la cifra de 120 milioane, că în fine această stare se datoreşte administraţiei guvernului 
actual.
Am voi să ştim cum s-au sporit aceste venituri ?
Produce poporul românesc mai mult? Se bucură el de-o sumă mult mai însemnată. de bunuri, are la dispoziţia sa 
mai multe satisfacţiuni , e economia lui înfloritoare ?
Dacă această economie ar fi înfloritoare am vedea simptomele ei. Poporul, căci numai de el poate fi vorba, s-ar 
îmbrăca mai bine, s-ar hrăni mai bine, şi-ar dura locuinţa mai încăpătoare şi mai sănătoasă şi în fine s-ar înmulţi.
Dacă sporirea pur şi simplu a veniturilor statului ar fi în toate cazurile un semn de fericire statele cari percep mai 
multe dări ar trebui să fie cele mai bine organizate. Lucrul 
nu e tocmai aşa. Nu ceea ce percepe statul de la contribuabili e cestiunea principală, ci întrebuinţarea productivă sau 
improductivă pe care el o face de acele venituri. Dacă acele venituri se cheltuiesc în mod improductiv , fie pentru a 
susţine luxul claselor guvernante , fie pentru necesităţi politice chiar, în desproporţie cu însemnătatea şi puterile unei 
ţări, banul perceput nu e aproape de nici un folos economic pentru popor.
În unele din statele apusene vedem în adevăr bugete foarte mari, dar serviciile pe cari statul le aduce în schimb 
cu banul contribuabilului sunt nu numai echivalente, ci întrec cheltuiala făcută. Prin sumele ce le consumă mecanismul 
statului se înlătură  piedicile  ce se opun  producţiunii  şi  schimbului  ; prin cheltuielile făcute i se  uşurează  oricărui 
producător condiţiile în cari munceşte,  încât  producţiunea creşte în proporţie cu cheltuielile statului şi viceversa. 
Bunăstarea fiecărui individ sporeşte şi, fiindcă, bunăstarea e condiţia bunului trai, media vieţii fiecăruia devine mai 
lungă, copiii sunt crescuţi în condiţii mai bune decum fuseseră părinţii lor, o generaţie şi mai viguroasă, şi mai aptă 
pentru producţiune ia locul celei ce se stinge.
La noi sporirea veniturilor statului înseamnă însă totdeuna diminuarea veniturilor fiecării economii private. Nu 
din prisosul producţiunii , ci, la clasele de jos, de-a dreptul din primele necesităţi , din plata muncii zilnice se percepe 
darea; mărimea contribuţiilor statului e echivalentă cu mărimea mizeriei populaţiunii.
De aci se explică de ce rasa română descreşte continuu ca număr şi degenerează ca constituţie fizică.
În adevăr
de la 1859 — 63 populaţia sporea cu 31,6 la sută
de la 1864 — 68        „          „        „  15,3 „    „
de la 1869 — 73        „          ,,        „  15,8 ,,    ,,
de la 1874 — 78        „          „        „  11,4 „    ,,
deci ea descreşte în mod constant în fiece an în raport de 6: 3.
Dar chiar cu privire la ţifrele acestea trebuie să facem o observare. Creşterea de 11,4 nu este a se atribui esclusiv 
românilor. Din contră sporirea populaţiei româneşti productive reprezintă un procent şi mai mic, pe când acei cari se 
sporesc mai cu seamă sunt populaţii consumătoare imigrate .
Din punctul de vedere al condiţiilor de existenţă pentru mase putem zice că orice guvern  anterior epocei 
reformelor  a fost superior celor  următoare,  a fost mai ieften,  mai potrivit cu trebuinţele neînsemnate ale unei 
producţiuni asemenea nu tocmai însemnate.
La ce folos sunt atunci toate îmbunătăţirile şi tot progresul daca ele se soldează cu însuşi existenţa poporului 
nostru ?
Ştim bine că, odată intraţi pe calea aceasta, orice pas îndărăt e greu, daca nu cu neputinţă. Cu toată Constituţia 
liberală, dar mai cu seamă egalitară , suntem mai departe decât oricât de adevărata libertate, mai departe decât oricând 
de acea elementară facultate a poporului de a-şi fixa singur dările în proporţie cu puterile lui. Statul nostru centralizat 
cere, mereu cere, pentru necesităţi de lux, pentru necesităţi factice chiar, şi — din pământ , din iarbă verde — banii 
trebuie să iasă. Aci nu se mai întreabă nimenea daca vrea sau poate să plătească: trebuie să plătească, căci mecanismul 
din centru [î ]i cere mereu şi-n fiece an cheltuielile se sporesc până la istovirea puterii impozabile a locuitorului.
Din cifrele de mai sus cititorul va vedea lesne în ce raport  dezasturos  stau reformele şi pretinsele noastre 
progrese cu scăderea populaţiei. Din vremea Unirii până la 1864 populaţia se 'nmulţea încă cu 31,6 procente. La 1864 
plouă reformele — toate costând bani. Sporul populaţiei scade la jumătate, la 15,3, şi continuă scăzând .
Căci nu trebuie să uităm că toate reformele şi toate libertăţile costă bani. Fiece vorbă pe care un om cuminte ca 
d. Sihleanu o rosteşte, fiece şir ce scrie, deşi nu produce nimic, ţine bani, deci muncă. Dar orice ban care se ia 
contribuabilului — şi în ce condiţii grele şi uzurare adesea, căci trebuie să se împrumute ca să plătească dările — orice 
ban, zicem, se scade din greutatea pânii săracului, deci din puterea lui musculară , din putinţa lui de-a produce. E drept 
că marile goluri ce se nasc prin scăderea poporului nostru se vor umplea, dar se vor umplea cu străini, căci imigraţia lor 
e în termen mediu de 20 000 pe an de la 1866 încoace.
Vede oricine pentru folosul cui ne impunem dări, pentru folosul [cui] ne luptăm şi muncim : pentru cei ce ni se 
suplantează . După înţeleptul Machiavelli un rău social care 
se observă nu mai e de lecuit . Rămâne numai a se constata că cea mai mare parte din meritele ce şi le atribuie generaţia 
trecută  sunt  în realitate demerite şi c-ar trebui să înceteze odată acel ton de îngâmfare  al progresului  pospăit când 
alăturea cu el vedem regresele reale.
 
[5 februarie 1881]
 
 
[„ÎN «TIMPUL» AU APĂRUT . .."]
 
În ,,Timpul" au apărut o serie de articole, datorite d-lor  G .  Păucescu  şi C. N.  Brăiloiu  , asupra proiectatei 
modificări a articolului 409 din Codul de Procedură Civilă. Interesul pe care l-au inspirat acele articole multora dintre 
cititori ne îndeamnă a comunica mai la vale atât proiectul de modificare votat de Senat cât şi espunerea de motive citită 
în Cameră de d. raportor Stolojan .
 
[5 februarie 1881]
 
 
[,,«ROMÂNUL» NU ÎNCETEAZĂ ... "]
 
„Românul" nu încetează a repeta analiza articolului din ,,Deutsche Revue" şi nu noi îl vom împiedeca de la 
aceasta dacă-i face plăcere. Daca ipoteza acelui studiu luminos se va realiza vrodată, daca — precum susţineau două 
articole din ziarul parizian ,,Le Temps" — vom fi sau nu siliţi a ne pronunţa într-un moment dat pentru sfera de putere a 
unuia din marii noştri vecini, iată o cestiune care se poate prezenta conştiinţei oricărui om politic şi, supusă o dată 
aparatului gândirii , se 'nţelege că trebuie să culmineze sau într-o afirmare sau într-o negare sau, în fine, în renunţarea 
sceptică de a da de pe acuma soluţiune unei cestiuni la care motivele pro şi contra şi-ar ţinea cumpăna.
Daca  ne-am închipui  naţiunea  întreagă  concentrată  oarecum într-un singur  om,  într-o singură  conştiinţă 
individuală, am vedea că în momentele actuale acea conştiinţă ar fi nedeterminată şi turbure.
Să admitem bunăoară că azi ar trăi Mircea I,  având  asupra lui toată răspunderea situaţiei şi toată onoarea 
succesului, daca succes ar fi, şi că ar fi a doua zi după fatala bătălie de la Nicopole: Domnul ar căuta calea grea şi 
spinoasă pentru a-şi mănţine neatârnarea ţării sale.
Înghesuit între trei mari puteri contrarii ele-nde ele, Ungaria, Polonia şi Turcia, espus fără apărare veleităţilor de 
predominare a câtortrele , veleităţi nu numai nedrepte, dar escluzându-se una pe alta, am vedea pe Domn ţinând cu 
geloasă temere la o  neatârnare atât  de  bântuită  din toate părţile, l-am vedea  urmând  un sistem de şovăire propriu 
situaţiei precarie şi încercând să pară partizan a câtortrei vecini în acelaş timp, pentru a câştiga bunăvoinţa şi încrederea 
a tustrei. Acest sistem al contrapunerii reciproce şi al neutralizării celor trei rivali putea să prezerve până la un grad 
oarecare ţara de absorbirea de cătră unul din vecini, putea s-o ţină deasupra apei oarecum, ca să nu se cufunde, dar 
asupra Domnului arunca fără îndoială umbra unei politici de făţărnicie şi duplicitate şi-l espunea la smerire din partea 
aceluia dintre rivali care se simţea amăgit.
Sarcina de-a reprezenta singur un popor întreg nu mai cade azi asupra nimănuia nici măcar asupra Domnului, de 
vreme ce răspunderea politicei esterioare li se cuvine' 
asemenea consiliarilor după vremuri pe cari - i da ruajul parlamentar. În parantez fie zis împrejurarea aceasta e un mare 
bine pentru timpul de faţă, căci generaţia actuală nu prea pare a cuprinde în nici o parte a ei acel metal rar din care 
natura se - ndură a turna uneori figuri ca aceea a lui Mircea I.
Intelectul naţional nu este aşadar reprezentat, ca-n cazul de mai sus, printr-un singur om starea de nehotărâre şi 
de şovăire în care ne aflăm e reprezentată tocmai prin opinii opuse una alteia şi cari se neutralizează fără a da loc unei 
înclinaţii determinate .
Aci se 'nţelege că e vorba de înclinaţii dictate de raţionament, nu de cele răsărite din simpatii, căci, precum am 
zis-o de atâtea ori, nu credem ca, de dragul ochilor noştri celor frumoşi, cineva în Europa să pună în mişcare o baionetă 
sau să dea un ban.
Ceea ce voim să zicem e dar că o opinie publică care nu e purtată de-un singur curent nu se poate nici manifesta 
într-un singur chip şi că, până ce momentul hotărâtor , cu necesităţile lui fatale, cu puterea lui de constrângere nu se va 
însărcina a abate într-un singur curent spiritul public nu putem susţine că cutare ori cutare e opinia hotărâtă a ţării şi că 
ne erigem cu toţii în reprezentanţii ei. În politică se întâmplă adeseori ceea ce se părea mai cu neputinţă; în lupta de 
interese, ca şi în norocul războaielor, intervin atâtea elemente neprevăzute , datorite întâmplării , erorilor de calcul, 
nestatorniciei împrejurărilor,  încât  nici un plan hotărît de mai nainte nu credem că e  adaptabil  oricărui moment al 
viitorului.
De aceea însă nu voim să discutăm teza de predilecţie ce ne-o atribuie prin generalizare ziarul guvernamental şi 
ne restrângem deocamdată la rolul de-a ne apăra de lecţiile de patriotism pe cari ni le dau onor. confraţi din Strada 
Doamnei.
 
Iată conservatorii de acum ca şi conservatorii trecuţi — zice ,,Românul" — când cu fes , când cu işlic , când cazaci, când 
usari , dar români niciodată şi cu nici un preţ.
 
Iată ceea ce nu-i adevărat. Români totdeuna, oricare ar fi politica noastră. Dacă s-a opus  fesului chivăra  şi 
chiverei fesul a fost pentru a scăpa pe rând de amândouă şi dacă s-a opus o putere celeilalte a fost pentru a le neutraliza 
pe amândouă .
Să nu se uite că acestui sistem de contrapunere reciprocă o ţară săracă, fără armată, înghesuită până ieri între trei 
vecini puternici, îşi datorea autonomia ei, garantată la urmă de toată Europa, şi că acea autonomie avea baze cu mult 
mai sigure decât neatârnarea actuală. Se 'nţelege că spiritul ce anima acest sistem de şovăire era pururea conservarea 
ţării şi a naţionalităţii şi, chiar dacă sistemul s-ar schimba într-altul mai pronunţat, tot de-un asemenea spirit o să fie 
animat şi acesta.
Ar fi bine deci ca să înceteze asemenea acuzări. Existenţa reală a ţării, succesele dobândite în politica esterioară, 
progresele realizate înlăuntru pas cu pas de la căderea fanarioţilor încoace sunt o dovadă vie, simţită şi pipăită de toţi, în 
contra acuzărilor nedemne ce se aruncă oamenilor trecutului.
Daca ridicăm mănuşa pentru un trecut încheiat acum douăzeci şi cinci de ani n-o facem pentru că ar fi existând 
vro solidaritate între partidul conservator de azi şi între boierii de mai nainte. Nu suntem continuatorii boierilor şi, chiar 
dacă am voi, n-am putea s-o fim, iar de - am putea n-am voi. Dacă a existat de facto o aristocraţie română întemeiată pe 
un drept public cert, ea a încetat de-a exista deodată cu anul 1700, deodată cu căderea domniei naţionale. Nici 
recunoaştem, nici putem recunoaşte epocii fanarioţilor dreptul suveran de-a conferi titluri şi demnităţi, precum nu le-am 
fi  recunoscut-o turcilor, a căror  mandatari în ţară erau fanarioţii. De-aci se explică repedea cădere a prerogativelor 
politice în secolul nostru, pentru că asemenea prerogative trebuie să răsară dintr-un drept public determinat , iar acest 
drept public a murit la 1700 şi exercitarea lui din partea străinilor se considera ca o uzurpaţiune  viciată până  în 
sâmburul ei de ilegitimitate .
Nu se mai opună deci termenii de popor şi boieri, căci cel din urmă termen nu însemnează azi nimic de vreme ce 
nu mai există nici boierie, nici boeri. Precum nu se poate vorbi de monoteişti fără, Dumnezeu, de şcoli fără dascăli şi 
fără elevi tot aşa nu poate fi vorba de boieri fără instituţia militară aristocratică a boeriei . Cu raţiunea ei de-a fi a trebuit 
să dispară şi instituţia şi cu totul alţii sunt termenii opuşi astăzi.
Liberalismul de la noi însemnează astăzi domnia prin mase amăgite şi reamăgite căci mundus vult decipi ergo 
decipiatur e parola de guvernământ a roşilor. Lumea vrea să fie 
amăgită, s-o amăgim dar, [î ]şi zic confraţii, şi au pentru aceasta o magazie de fraze cari de cari mai ieftine .
Conservatori sunt şi rămân aciia cari, faţă cu tendenţa de-a pune puterea publică exclusiv în mâinile maselor, 
admit ca existând pentru sine o idee a statului, a ordinii sociale, a statorniciei dreptului şi adevărului; conservatori sunt 
cei cari admit că guvernământ nu se poate fără garanţii de ştiinţă şi integritate şi că votul şi numai votul concetăţenilor 
nu-l face pe om nici mai cuminte, nici mai onest, nici mai  muncitor  decum a fost. Iată deosebirea esenţială între 
egalitarismul botezat, fără cuvânt , liberalism şi între un sistem conservator care, fără a exclude pe cineva de la viaţa 
publică, nu admite totuşi înaintarea decât pentru merit şi integritate .
 
[6 februarie 1881]
 
REPEDE ARUNCĂTURĂ DE OCHI ASUPRA
PROIECTULUI DE BUGET PE ANUL 1881-82 
 
Amicus Plato,
sed magis amica 
veritas .
Facem o declaraţie din capul locului. Scriind aceste observaţii n-am avut nicicum în gând a face un articol de 
politică militantă ; am avut numai un singur scop, acela de-a atrage atenţia bărbaţilor competinţi şi, prin poziţia lor 
actuală, în putere de-a pune capăt unei situaţii care a durat deja prea mult. Şi este timpul cred sosit a lăsa politica la o 
parte când este vorba de finanţele statului. De-aceea toate ţifrele ce le arătăm sunt culese numai din izvoare oficiale. 
Scriind aceste rânduri n-am avut în vedere decât bugetele, situaţiile date de Ministerul de Finanţe şi declaraţiunile 
Înaltei Curţi de Compturi, prin urmare nici o singură ţifră nu este de fantazie sau măcar puse în dubiu : sunt ţifrele 
oficiale cari vorbesc.
A intrat în tradiţiile noastre constituţionale ca, de cîte ori se prezintă un buget la votul Camerii, el să, fie totdeuna 
echilibrat, ba în cele mai multe cazuri se prezintă chiar cu un escedent.
Este aşa de lesne de-a aşeza ţifre negre pe hârtie albă încât de 20 de ani mai nici un ministru de finanţe nu s-a 
putut opri a demonstra Camerei, ţării prin urmare, (schwarz auf weiss) că bugetul este echilibrat, ceva mai mult, că el 
lasă un escedent.
Ce se întâmplă însă? Trece anul, vine timpul încheierii socotelilor şi atunci, o, atunci quantum mutatus ab illo ! • 
• • 
Acest obicei nefast a trecut, o repet, în moravurile noastre guvernamentale şi de mai bine de 20 de ani se repeta 
în toţi anii şi, ce este mai curios, cu acelaşi succes.
Spre a mărgini demonstraţia noastră la un singur exemplu, [î ]mi este destul a aminti că în expunerea de motive 
a bugetului pe anul 1878 d. ministru de finanţe zicea textual 1:
 
Am onoare, d-lor deputaţi, a prezenta în deliberarea d-v bugetul general al statului pe 1878, care se încheie cu un escedent 
de venituri de lei 29 988 196, bani 73.
 
Şi în adevăr în aceeaşi broşură găsim mai departe un tablou 2 prin care se demonstră . cu ţifre negre pe hârtie 
albă că:
Veniturile fiind de lei              121 381 770
iar cheltuielile de lei                  91 393 573,27
rămâne un escedent de              29 988 196,73
__________
 1 V. Expunerea de motive la proiectul de lege pentru fixarea bugetului general de venituri şi cheltuieli pe 
exerciţiul 1878, p. 3.
 2 V. Expunerea situaţiei financiare a tezaurului public la 30 sept. 1879 prezentată Adunării deputaţilor în 
sesiunea ordinară din 1879 — 80, pag. 2, 3. 
Ce se întâmplă însă? Trece anul 1878 şi statul [î ]şi încheie socotelile şi iacă rezultatul la care ajunge:
În tabloul general al situaţiei definitive a bugetului general pe exerciţiul 1878 3  (pag. 2 — 3) găsim balanţa 
aşezată de ministrul de finanţe în modul următor:
încasări efectuate 117 710 360,42
Plăţi efectuate 166 916 099,99
Deficit bănesc                             49 205 739,57
 
Prin urmare, în loc de escedentul de 29988 196 lei 73 bani, avem un deficit de 49 205 739,57, ceea ce face că d. 
ministru de finanţe s-a înşelat în prevederile sale optimiste cu-o bagatelă de aproape 80 de milioane.
Să nu ni se  obiecteze  că războiul  ruso-turco-român  a fost cauza unei asemenea  zdruncinări  a  prevederilor 
bugetare, căci proiectul de buget s-a depus în Cameră cam în ajunul luării Plevnei 4, când războiul era pe la sfârşit , şi 
guvernul era în deplină cunoştinţă de cauză când a alcătuit bugetul pe 1878. Afară de asta, această anomalie se găseşte 
mai în toate bugetele votate de 20 de ani încoace în proporţiuni mai mici sau mai mari: dar lucrul constant este că 
echilibrul bugetar, escedentul ideal se traduce la închiderea unui exerciţiu mai totdeuna prin un deficit real.
Aceasta o prevedeam  şi pentru bugetul exerciţiului 1881—82; dar  aruncându-ne  ochii pe proiectul de buget 
prezentat Camerii de guvern teama noastră s-a schimbat în certitudine , precum o vom demonstra-o numaidecât .
Nu este în intenţiunea noastră a face un studiu aprofundat bugetului prezentat la deliberarea Camerii. Timpul ne 
lipseşte, spaţiul între prezentarea lui la Cameră şi votare este aşa de scurt încât ne vom afla în faţa unui fapt împlinit 
înainte de-a putea prezenta publicului observaţiile noastre.
Ne vom mărgini dar a releva vro  câteva  condeie din proiectul de buget pe 1881 —82, a arăta  exagerearea 
prevederilor şi a demonstra că bugetul, astfel cum s-a prezentat Camerii, nu este echilibrat. Dacă observările noastre 
vor izbuti a atrage atenţiunea onor. comisii bugetare scopul nostru scriind aceste rânduri va fi atins.
Este departe de noi ideea de-a incrimina pe d. ministru de finanţe. Miniştrii nu fac bugetele în nici o ţară din 
lume şi mai puţin la noi. Elementele unui buget se adună, se  clasifică  de deosebitele administraţiuni, bugetele se 
alcătuiesc cu un cuvânt în birourile ministeriilor şi miniştrii dau numai le coup d'oeil du maître.
Rutina biurocratică este însă aşa de înrădăcinată încât bugetele se copiază unele pe altele: cele de estimp copiază 
pe cel de an, cel de an s-a copiat după cel precedent şi aşa înainte, umflând după trebuinţa momentului cifrele şi, când 
s-a ajuns a se echilibra  pe hârtie  bugetul, atunci şeful de biurou care a făcut acest act de înaltă  prestidigitaţiune a 
binemeritat de la patrie !
Ca să dăm un esemplu de ce este rutina biurocratică şi ce puţină inteligenţă se pune în lucrările cele mai de 
căpetenie vom relata următorul fapt, care, deşi străin de cestiunea ce ne preocupă , totuşi zugrăveşte cu fidelitate spiritul 
ce predomină în lucrările cancelariilor noastre.                      
Un articol oarecare din legea  comptabilităţii  statului pune îndatorire guvernului a prezenta la deschiderea 
Camerei socotelile anului trecut şi situaţia financiară a acelui an. Pentru prima dată o asemenea situaţie s-a prezentat 
Camerei în anul 1871 5. La acea epocă anul bugetar se încheia la 30 septemvre al anului viitor şi de aceea găsim că şi 
situaţia anului 1870 se întinde până la 30 sept. 1871, adică cuprinde tot exerciţiul anului 1870. Ce să întâmplă însă? În 
1874 legea comptabilităţii generale se modifică şi anul bugetar se mărgineşte numai până la 30 iunie al anului viitor; cu 
toate acestea toate situaţiile ce s-au prezentat Camerelor de la 1874 şi până astăzi cuprind situaţia financiară până la 30 
sept. De ce? Răspunsul [î ]l găsim în rutina ruginită a biurourilor şi în inteligenţa mărginită a personalului inferior 
administrativ.
________
 3 Id . id . pag. 30, 31.
 4 V. Şedinţa Camerii din 18/30 mai 1877.
 5 Situaţia generală a tezaurului public şi a  serviciilor dependinte  de Ministerul de Finanţe la 30 septembrie 1871, 
prezentată onor. Adunări a deputaţilor în sesiunea ordinară a anului 1871 —72. 
Odată întâiul pas făcut, adică odată situaţia 1870 încheiată până la 30 sept. 1871, celelalte situaţii s-au copiat cu 
fidelitate, introducându-se pe ici pe colo alte ţifre noi, fără a se observa că de la 1874 încoaci anul bugetar fiind redus la 
30 iunie şi situaţiile urmau a se mărgini la acea dată. Nu ne vom mira deloc văzând ca situaţiile viitoare vor adopta 
acum data de 30 iunie, deşi prin legea din 12 fevr. 1880 6 s-au schimbat cu totul epocele bugetare şi încheierea 
exerciţiului se face acum iar la 30 septembre .
Să ni se ierte această  digresiune  , dar am  socotit-o  trebuincioasă spre a arăta o dată mai mult spiritul care 
predomină în birourile noastre administrative.
Această parenteză închisă, să ne întoarcem la proiectul de buget pe anul 1881 —82.
Un străin care ar citi expunerea de motive a bugetului în cestiune n-ar putea decât să, ne felicite şi să ne admire. 
Dar acest străin, ca să-şi poată păstra iluziunile, n-ar trebui nici să arunce un ochi cercetător asupra bugetelor anilor 
trecuţi, nici, mai ales, SĂ aştepte încheierea socotelilor în anul viitor; căci atunci orice iluzie ar fi imposibilă!
Noi, într-un timp de 20 de ani, am sporit bugetele de la 44 de milioane la 121 milioane adică cu 275 la % şi 
Dumnezeu ştie unde ne vom opri !
Ca să se ajungă la o echilibrare pe hârtie (de astă dată ni s-au făcut graţie de excedent) s-a întrebuinţat şi în acest 
an vechile metode astfel:
 
I. S-au umflat evaluările bugetare la venituri.
După cum vedem din expunerea de motive a bugetului pe anul 1881 —82 toate evaluările bugetare s-au urcat, 
unele bazându-se pe evaluările anului trecut, altele pe încasările efectuate în ultimii 5 ani şi altele pe nişte legi viitoare 
cari vor spori veniturile, precum pentru saline , a căror evaluări s-au urcat cu aproape 1/2 milion în comparaţie cu 
evaluarea anului trecut, pe cuvânt că o nouă lege va reorganiza cu totul administraţia lor.
Toate aceste baze sunt greşite şi chiar din expunerea de motive vedem (pag. IV) că impozitul fonciar, cel mai 
sigur venit, nu s-a încasat în cei cinci ani din urmă decât în proporţie mijlocie de 80 la % din constatări , iar nu din 
evaluări şi se ştie că evaluările sunt mult mai urcate decât constatările .
Noi am luat şi am cercetat toate evaluările bugetare şi încasările efectuate de la 1862 încoace şi le-am aşternut în 
alăturatul tablou anex. no, 1. Avem astfel trei perioade distincte de cîte cinci ani fiecare.
1. Period 1862 —66, epoca înainte de Constituţiunea actuală.
2. Period 1870 —74, epoca guvernului conservator şi
3. Period 1875 —79, epoca guvernului liberal.
Ei bine, din acest tablou se poate vedea că evaluările şi încasările au diferit totdauna şi în proporţie de 88 — 89, 
in timpii din urmă de 98 la %. Aci trebuie observat că,  luându-se  încasările  en bloc, s-au trecut şi acele încasări 
neprevăzute prin buget; iar, dacă ar fi a se lua fiecare venit în parte, atunci proporţia între încasări şi evaluări ar fi şi mai 
nefavorabilă ; cu toate aceste şi chiar neţiind seamă de întâmplările din anii din urmă (războiul 1877 — 78, din care 
cauză s-au mărit în mod anormal încasările) vedem că în condiţiunile cele mai favorabile chiar nu se poate compta pe 
încasări mai mari decât 90 la %.
Astfel veniturile totale fiind evaluate la 119 671 214 trebuie să scădem cel puţin 10 la % adică lei 11 967 121,40 
cari nu se vor încasa . Această scădere este cât se poate de modestă şi dea Domnul ca ea să nu fie mai mare.
II. Un alt mijloc de a echilibra bugetele când nu se mai poate umfla nici un alt venit este acela de a arunca suma 
trebuincioasă pentru echilibru sau escedent la capitolul rămăşiţelor.
Această sumă de venit este evaluat în proiectul de buget pe anul 1881 — 82 la suma de 10 000 000 lei.
Să ne înţelegem puţin şi asupra acestui punct, care formează aproape 10 la % din bugetul total al statului.
___________
 6 Se ştie că după această nouă lege anul bugetar începe la 1 apr . şi exerciţiul se încheie la 30 sept. 
Se ştie că, graţie legii de percepere din 1871, rămăşiţe din contribuţiuni directe din ultimii zece ani sunt foarte 
puţine, rămăşiţele existente astăzi sunt parte din exerciţii vechi anterioare anului 1871 şi din câştiguri de arenzi .
Mulţumită unor recolte bune şi achiziţiilor pentru armatele ruso-române o parte din arenzile arierate s-au încasat 
şi aceasta se probează cu încasările excepţionale efectuate din rămăşiţe în anii 1878 — 79.
Rămăşiţele din celelalte contribuţiuni din anii anteriori lui 1871 credem că vor fi acum pe sfârşit , deşi aceste 
rămăşiţe ce se încasează mereu, fără a exista constatări regulate, ni se par nouă un abuz revoltător . Nu este însă locul 
aci a ne întinde asupra acestui subiect.
Afară de aceasta din tabloul aci anexat sub no. 2 vedem că toate rămăşiţele ce s-au încasat în timp de 15 ani, 
adică în periodele 1862 — 66, 1870 — 74 şi 1875 — 79, ne dau o mijlocie anuală de aproape 4 000 000 în care s-au 
coprins şi încasările escepţionale ale anilor 1878 —1879. A veni dar şi a evalua acest venit la 10 mil . ni se pare puţin 
prudent.
Rămăşiţele, cu cât se încasează mai mult cu atât ele diminuează şi, deşi nu împărtăşim optimismul d-lui ministru 
de finanţe, care, în expunerea sa de motive pentru bugetul anului 1880 7, lasă a spera că într-un viitor mai mult sau mai 
puţin apropiat rămăşiţele vor dispărea cu totul, totuşi credem că, deşi rămăşiţe vor fi totdauna, dar cel puţin ele vor fi 
bine constatate şi mai ales vor fi în o proporţie mai mică.
Prin urmare credem că evaluarea rămăşiţelor la 10 milioane este exagerată şi că ea trebuie redusă la cifra de 4 
mil  . care este, o repetăm, mijlocia încasărilor din rămăşiţe pe 15 ani. Astfel fiind, urmează a se scădea bugetul 
veniturilor cu 6 000 000 lei.
III. Cifrele puse pe hârtie , venituri şi cheltuieli, dând o diferenţă în favoarea veniturilor de 385 298 1.,33 b. 
aproape ar fi fost să ni se dea şi în acest an un excedent; d. ministru însă a sacrificat astă dată excedentul şi a preferit să 
destineze această sumă pentru deschidere de credite suplimentare şi extraordinare.
A ni se asigura de la început că guvernul nu va deschide credite suplimentare şi extraordinare în cursul anului 
1881 —82 decât până la suma de 385 298 lei, 33 b. este o probă de puţină prevedere şi de puţină prudenţă , cuvinte pe 
cari le-am citit cu fericire în expunerea de motive a bugetului 1880 8.
Dacă ne aruncăm ochii în trecut vedem cât de hazardată este această promisiune , deşi atrăgătoare . În adevăr 
Horaţiu a zis  Nil mortalibus ardiuum est (nimic nu este imposibil  muritorilor  ), dar Horaţiu nu cunoştea sistemele 
noastre financiare; a pretinde că deschiderea creditelor extraordinare şi suplimentare în un an să se mărginească la 300 
000 lei este a nu cunoaşte istoria noastră financiară. În bugetele noastre creditele suplimentare şi extraordinare au jucat 
totdauna un mare rol, şi lucrul este altfel foarte lesne de înţeles; căci într-o ţară nouă care se organizează şi vrea să 
recâştige timpul pierdut spre a se pune în nivel cu civilizaţia secolului se ivesc pe tot momentul necesităţi nouă pe cari 
prevederea guvernanţilor nu le-a putut prevedea. Adăogând la aceasta fluctuaţiile politice, desele schimbări de guvern, 
lesne se va pricepe cum o măsură excepţională devine aproape normală şi cum nu se poate pune o limită prea strâmtă 
facultăţii de a preântâmpina nişte cheltuieli neprevăzute cu resurse extraordinare.
În acest sens tabloul aci anexat sub nr . 3 prezintă şi un interes istoric: la orice mişcare politică creşte şi suma 
acestor credite ; astfel: consecinţele lovirii de stat din 1864 se traduc în anul următor cu o sumă de peste 12 milioane 
credite suplimentare  şi extraordinare. În 1872 se regulează (nu ştim pentru a  câta  oară)  chestia  drumului de fier 
Strousberg şi barometrul creditelor extraordinare se urcă la 17 milioane, în fine anii războiului produc pentru 1877 o 
creştere de credite extraordinare de 34 milioane şi [pentru] anul 1878 de 44 milioane.
În rezumat:
În întâiul period, 1862 — 1866, totalul creditelor suplimentare şi estraordinare se urcă pentru aceşti cinci ani la 
30 820 767 lei, dând o mijlocie anuală de 6 164 153 lei, 40 bani.
_____________
 7 A se vedea: Expunerea de motive la proiectul de lege privitoare la bugetul general al statului pe exerciţiul 
anului 1880, pag. XIX .
 8 V. Expunerea de motive a bugetului pe 1880, pag. IV. 
În al doilea period, 1870 —1874, aceste credite se ridică pentru cinci ani la suma de 38 656 584 1., 37 b., dând o 
mijlocie anuală de 7 731 316,87 b.
În fine al treilea period, 1875 — 1878, dă numai în patru ani o sumă de 98 658 964 1., 73 b., rezultând astfel o 
mijlocie de 24 664 741,18 b. Astfel dar, luându-se termenul de mijloc al creditelor suplimentare şi extraordinare din 
aceşti 14 ani, ne dă suma de 12 800 000 lei.
Faţă cu elocuenţa acestor ţifre a pretinde că în anul viitor 1881 —82 aceste credite se vor menţine la ţifra de 380 
000 lei este cel puţin o imprudenţă .
De aceea credem că trebuie a se înscrie la cheltuieli o sumă de 10 milioane pentru deschidere de credite 
suplimentare şi extraordinare în cursul anului (sumă mai mică decât mijlocia pe 14 ani), iar nu 380 000 lei cum este 
prevăzut în proiectul de buget.
Astfel stabilind situaţia proiectului de buget pe 1881 —82, avem:
Venituri prevăzute în proiectul de buget prezentat Camerei ……… 119 671 214
Din această sumă scăzând 1, după observaţia de sub nr . 1 diferinţa
de 10% între evaluări şi încasări sau lei ……………………… 11 967 121,40
2. după  observaţia sub nr . 2, asupra rămăşiţelor încasate în a.
1881 — 82 lei ………………………………………… 6 000 000
                                                                                                                  17 967 121,40
Rămân venituri probabile pentru anul 1881 — 82……………… 101 704 092,60
Cheltuielile prevăzute în bugetul prezentat Camerii se urcă la ……… 119 285 915,67
La care trebuie a se adăoga pentru deschidere de credite suplimentare
şi extraordinare …………………………………………… 10 000 000
avem cheltuieli probabile pentru a. 1881 — 82 ………………… 129 285 915,67
Iar situaţia probabilă, a acestui buget va fi următoarea:
Venituri fiind de lei        101 704 092,60
şi cheltuielile de lei         129 285 915,67
Rezultă un deficit de        27 581 823,07
Aceasta este după noi adevărata situaţie bugetară pe anul viitor şi să nu ni se impute că suntem pesimişti . În 
materie de finanţe preferim pesimismul ministrului de finanţe, care a evaluat veniturile anului 1877 la 81 de milioane şi 
încasat 110 milioane, decât optimismul din 1878 prevăzând un excedent de aproape 30 de milioane, excedent care s-au 
tradus peste un an în un deficit de aproape 50 de milioane, după cum am arătat mai sus.
Terminând acest repede studiu asupra bugetului prezentat Camerii pe 1881 — 82, dorim ca onor. comisiune 
bugetară să nu se lase a se amăgi de mirajul excedentelor şi echilibrărilor iluzorii, ci mai bine, aruncând o privire în 
trecut, să se sperie de fantasmele deficitelor reale.
Bucureşti, 30 ianuarie 1881
[7 februarie 1881]
 
 
PROIECTUL D-LUI CONTA ASUPRA
INSTRUCŢIUNII [1]
 
În materie de legiferare asupra învăţământului public sunt din norocire unele părţi esenţiale în privinţa cărora nu 
poate fi vorba şi nu trebuie să fie vorba de partide politice.  Învăţământul  dat din partea statului, deşi cuprinde şi 
elemente eminent politice, asupra cărora se  restrânge  toată antiteza partidelor în lupta lor caracteristică înlăuntrul 
sistemei constituţionale, are totuşi un fundament comun pentru toate vederile oamenilor de stat, oarecum un teren 
neutru, unde se pot întâlni partizanii deosebitelor colori politice într-o cugetare unită şi pot dovedi o dată mai mult că, 
în mijlocul divergenţei de opiniuni asupra 
multor obiecte, sunt mai întâi de toate cetăţenii unuia şi aceluiaşi stat, mai întâi de toate români cari doresc din inimă 
sinceră prosperarea patriei lor.
Deşi actualul ministru al cultelor şi instrucţiunei publice, d. Conta, în chiar ajunul prezentării proiectului d-sale 
de lege pentru reorganizarea învăţământului , a părăsit treapta mai înaltă a unui om de specialitate, pe care erau dispuse 
a-l aşeza cercurile politice la intrarea d-sale în minister, şi s-a coborât , printr-o acţiune îndreptată în contra amicilor d-
sale politici din Iaşi şi ilustrată prin fondarea foii ,,Liberalul", pe treapta unui simplu adept neofit al politicei militante 
de partid, noi nu-l vom urma în această micşorare a d-sale, ci vom privi proiectul de lege ce l-a supus dezbaterilor 
Camerii din acel punct de vedere general din care deosebirile de partid trebuie să dispară.
Care este esenţa reformei învăţământului ce-o propune d. Conta? Şi, când vorbim de esenţa reformei , să ne fie 
permis a înlătura din discuţiunea noastră toate cestiunile mai secundare, de ex. despre mecanismul administrativ, despre 
Consiliul superior şi inspectorii generali, despre deja faimosul ,,mic cod disciplinar" în contra profesorilor etc. etc. — 
cestiuni asupra cărora, în demersul unor dezbateri în Cameră, s-ar putea da diferite dezlegări şi s-ar putea face prin 
urmare modificări la proiectul d-lui Conta.
Vom concentra şi mărgini discuţiunea noastră asupra punctului cardinal în orice lege organică de învăţământ , 
adecă asupra direcţiunii de cultură ce voieşte s-o dea viitoarei societăţi române. Aci este sufletul unei asemenea legi cu 
el stă sau scade întregul organism.
În privinţa direcţiunii de cultură dar, proiectul d-lui Conta cuprinde două reforme fundamentale, aşa de reforme 
şi aşa de fundamentale încât se pot numi, cu propriul cuvânt , o răsturnare a bazei de cultură pe care au fost clădite pân' 
acum şcoalele nu numai ale noastre, ci ale întregei Europe apusene. D. Conta voieşte să lovească temelia clasicităţii în 
întregul  învăţământ  secundar şi mai voieşte încă să introducă  facultăţi  special destinate pentru femei. Înlocuirea 
clasicismului  prin  utilitarism  şi  emanciparea  universitară  a  femeilor,  iacă  cele  două  bătăi  de  inimă  ale  vieţii 
organismului propus de d. Conta.
 
Art. 141 din proiect zice: Se vor înfiinţa treptat în fiecare capitală de district cel puţin cîte un gimnaz de băieţi şi 
unul de fete.
Art. 145 Cursul gimnazial este de patru ani, împărţit în patru clase.
Art. 142. Instrucţiunea gimnazială pentru băieţi va consista din următoarele învăţături, ce se vor preda mai mult 
din punctul de vedere practic decât ştiinţific de către 9 profesori şi 3 maiştri .
1. Limbele română, franceză şi germană, cari se vor preda de trei profesori respectivi după acelaş sistem de 
gramatică şi în comparaţiune una cu alta, adăugându-se noţiuni de literatură şi exerciţii de compoziţiuni uzuale .
2. Noţiuni de economie politică, de drept public şi de drept privat pozitiv, cu exerciţii în redactarea actelor 
juridice uzuale (un profesor).
3. Istoria universală şi în special aceea a uneltelor şi artelor, a ştiinţelor, a moravurilor şi instituţiunilor sociale, 
cu foarte puţină cronologie şi biografie (un profesor).
4. Geografia, cuprinzând întreaga istorie a pământului , cu noţiuni de cosmografie şi geologie , de geografie 
fizică, botanică, zoologică , etnografică , politică, şi mai cu seamă economică şi socială (un profesor).
5. Botanica , zoologia şi mineralogia , cu aplicaţiuni practice, mai cu seamă la agricultură (un profesor).
6.  Fizica  descriptivă  ,  mecanica  şi  chimia  , cu  aplicaţiuni  practice mai cu seamă la industrie. Descrierea 
principalelor producte manufacturate (un profesor).
7. Aritmetica , algebra şi geometria elementară, cu aplicaţiuni respective la calcule financiare, la ridicări de 
planuri etc. Comptabilitatea cu diversele ei aplicaţiuni (un profesor).
8. Desenul şi modelagiul (un maestru).
9. Muzica vocală (un maestru).
10. Gimnastica cu exerciţii militare (un maestru).
Art. 143. Articolul precedent se aplică şi la gimnaziile de fete cu următoarele modificări şi adăogiri :
1. Profesorul sau profesoara de limba română va preda şi câteva noţiuni uzuale de drept şi economie politică.
2. În locul profesorului special de economie politică şi drept pozitiv va fi un profesor sau o profesoară care va 
preda: Noţiuni de pedagogie , cu aplicaţiune specială la creşterea copiilor mici, începând de la naşterea lor, noţiuni de 
higienă  şi  de  medicină  casnică, cu  aplicaţiune  specială  la  îngrijirea  copiilor  mici,  şi  economia  casnică  cu 
comptabilitatea ei.
3. Maistrul sau maestra de gimnastică va arăta şi va dirige mai cu seamă jocuri gimnastice .
4. Se adaoge un profesor de religiune care va preda istoria Noului Testament şi morala creştină.
 
Aşadar: 1) limba latină şi limba greacă sunt cu totul scoase din gimnazii (şi religiunea este scoasă din gimnaziile 
de băieţi!!) şi sunt înlocuite cu limba germană şi cu studii cari se cer a fi predate mai mult ,,practic" decât ,,ştiinţific". 
2) Instrucţiunea este aceeaşi, ba chiar ceva mai întinsă, pentru fete şi pentru băieţi, şi în fiecare district se cere 
cel puţin un gimnaziu de fete.
După  gimnazii, proiectul d-lui Conta se urcă la licee cu următoarele idei de studii şi de organizare :
 
 
LICEELE 
 
Art. 168. În oraşele principale, unde se va simţi trebuinţă, vor fi cîte unul sau mai multe licee de băieţi şi licee de 
fete.
Numai liceele  de fete vor putea avea internate . În acestea se vor primi eleve stipendiste şi eleve solvente , 
conform prescripţiunilor art. 141.
Art. 169. Instrucţiunea ce se va da în liceele de băieţi va consista din următoarele obiecte, ce se vor preda, din 
punct de vedere cu totul ştiinţific, de următorul număr de profesori.
1. Limba latină, lexicografie greacă şi noţiuni de filologie, predate de doi profesori, dintre cari unul va preda 
numai limba latină în cele dendâi două, clase.
2.  Limbele română, franceză şi germană cu  literaturele  lor, predate de trei profesori. Profesorul de limba 
română va preda şi noţiuni de psihologie , logică şi estetică.
3. Istoria civilizaţiunei, cu noţiuni de arheologie şi de sociologie , predate de un profesor.
4. Cosmografia , geologia şi geografia, predate de un profesor.
5.  Fizica descriptivă, chimia cu mineralogia, anatomia şi fiziologia  plantelor  şi animalelor, predate de un 
profesor.
6.  Algebra, geometria elementară,  trigonometria  plană, şi noţiuni de Mecanică raţională, predate de un 
profesor.
Pe lângă această instrucţiune ştiinţifică se vor preda muzica vocală şi gimnastica ca în gimnazii.
Art. 170. Articolul precedent se aplică şi la liceele de fete, cu următoarele modificări.
1. În locul noţiunilor de filozofie profesorul sau profesoara de limba română va preda, pe lângă obiectul său 
principal, lexicografia latină şi greacă cu noţiuni de filologie.
2. În locul celor doi profesori pentru limba latină, lexicografia greacă şi noţiuni de filologie, vor fi doi profesori 
sau profesoare , pentru următoarele două cursuri .
a) Noţiuni elementare de psihologie , logică, morală, drept şi economie politică; estetică cu aplicaţiuni la artele 
frumoase şi mai cu seamă la viaţa socială;  pedagogică şi metodologică , cu toate aplicaţiunile lor.
b) Noţiuni de higienă şi de medicină, cu aplicaţiunile lor speciale la copii şi la femei.
3. În loc de exerciţii militare maistrul sau maistra de gimnastică va arăta şi va dirige jocuri gimnastice. 
Art. 171. Cursul liceal este de patru ani, împărţit în patru clase.
Art. 172. Nu se vor admite în licee decât  elevi sau eleve cari vor prezenta certificate de absolvirea  cursului 
gimnazial în şcoalele publice.
Art. 173. Se aplică la licee art. 146 şi următoarele până la art. 154 inclusiv, precum şi art. 155, cu deosebire că 
fiecare elev sau elevă de liceu va plăti o taxă şcolară de zece lei la începutul fiecărui semestru.
Art. 174.  Certificatele  de  absolvirea  cursului  liceal  se vor  preschimba  la Ministerul Instrucţiunei  contra 
diplomelor de bacalaureat în ştiinţe şi litere. Aceste diplome vor fi date în numele Domnitorului etc.
 
Aşadar: 1) Limba şi literatura greacă scoasă cu totul şi din licee, prin urmare din întregul învăţământ numit până 
acum secundar; lexicografia greacă, de care vorbeşte art. 169 şi care se preda în ultimul an sau în ultimii doi ani de 
profesorul limbei latine şi noţiunilor de filologie, este o simplă explicare de cuvinte tecnice, oarecum un dicţionar de 
cuvinte străine fără nici o însemnătate pentru vreo gramatică sau stilistică grecească. Limba latină este păstrată numai 
în cele patru clase superioare de licee pentru băieţi, fără arătarea de autori cari să  deprindă  pe şcolari cu spiritul 
clasicităţii romane.
Şi, în adevăr, şcolarul de abia în prima clasă de liceu, după proiectul d-lui Conta, sau în clasa a cincea, cum 
zicem noi încă astăzi, va începe să înveţe cetirea alfabetului latin şi declinarea lui mensa , mensae ; în clasa a şasea va 
învăţa sintaxa şi va dobândi o idee de accusativus cum infinitivo (să nu se supere d. autor al scrisorilor din „Presa" de 
aceste cuvinte latine) şi de oratio obliqua . Când să citească autorii latini şi ce autori să citească? Clasa din urmă, a opta, 
e mai mult destinată unei recapitulări generale a studiilor liceale; se va putea totuşi găsi şi aici oarecare timp pentru 
citire; propriul timp pentru cunoaşterea autorilor clasici ar fi şi ar rămânea însă cele 10 luni din clasa a 7-a . Ce să se 
facă şi ce să se lase în aşa puţină vreme? Să se înceapă cu Cornelius Nepos ? Să se continue cu Caesar , De bello 
gallico şi De bello civili? Să se înceapă cu Metamorfozele lui Ovid ? Să se continue cu Eneida lui Virgil ? Şi unde 
rămâne Livius ? Unde Sallust ? Unde Tacitus ? Unde Horaţiu? Unde Cicero ? Şi unde pentru noi importantul Plinius ? 
Este lucru vederat : în cei patru ani de liceu (clasa 5 — 8-a ) din proiectul d-lui Conta  se poate învăţa limba 
latină; dar spiritul clasicităţii romane, aşa precum transpiră din eminenţii autori cari au format până acum substratul 
culturei literare şi ştiinţifice din Europa, nu se poate învăţa în liceele d-lui Conta.            
2) Instrucţiunea este şi pentru licee tot aşa de întinsă la băieţi şi la fete, numai că în locul limbei latine vine la 
fete lexicologia latină, dar se adaog alte studii, între cari şi noţiuni de medicină cu aplicaţiune specială la femei! (A 
Propos : Am dori să ştim cum îşi închipuieşte d. Conta o clasă dintr-un liceu feminin, după proiectul d-sale, în care un 
profesor predă la fetiţe de 14, 15 sau 16 ani medicina boalelor femeieşti ? Şi cum îşi închipuieşte examenul public anual 
asupra acestei materii?)
În fine proiectul d-lui Conta, după gimnazii şi licee, culminează în şcoalele superioare, adecă în facultăţi sau în 
universitate. Aici se vorbeşte de studenţi şi studente şi se pune în princip la art. 206:
 
Numai Şcoala Normală Superioară şi Facultatea de Medicina . vor putea avea studente cu dreptul de-a urma la 
cursuri, celelalte şcoale superioare putând admite studente numai cu dreptul de a da examene.
Când numărul studentelor înscrise se va socoti destul de mare, se vor destina esclusiv pentru dânsele Şcoala 
Normală Superioară şi Facultatea de Medicină din Iaşi. Cursurile acestor şcoale vor fi în cazul acesta organizate în 
vederea destinaţiunei profesionale speciale a studentelor .
În toate cazurile studentele de la Şcoala Normală Superioară, de la Facultatea de Medicină, pe cât timp nu sunt 
măritate sau nu trăiesc cu bărbaţii lor, vor trebui să fie interne şi să meargă la cursurile universitare sub conducerea 
profesoarei  internatului  sau  a  unei  pedagoage  însărcinată,  de  dânsa  .  În  aceste  internate  vor  fi  stipendiste, 
semistipendiste şi solvente.
 
Rezerva aci stabilită în privinţa urmării la cursuri din partea femeilor (căci examenele se pot da de femei în toate 
facultăţile şi se pot crea şi doctoare sau doctoriţe în drept) se înţelege numai pentru Facultăţile de teologie şi de drept şi 
pentru Şcoala Superioară de Geniu, căci pentru Facultăţile de litere şi de ştiinţe art. 218 din proiect prevede din contră:
 
Art. 218. Studenţii şi studentele din secţiunea ştiinţifică a Şcoalei Normale Superioare vor urma la Facultatea de 
Ştiinţe, iar cei din secţiunea literară la Facultatea de Litere cursurile respective cari corespund cursurilor din gimnazii şi 
licee. Deosebit de aceasta, studenţii şi studentele din ambele secţiuni vor urma cursurile de pedagogie şi metodologie .
Pentru toate obiectele de studiu din Şcoala Normală Superioara se vor numi repetitori , cu diurnă de 200 lei pe 
lună, dintre profesorii de liceu din localitate . Fiecare din aceştia va exercita îndeosebi pe studenţi şi pe studente în 
ştiinţa de care el însuşi este profesor la liceu. Deosebit de aceasta, un profesor de la Facultatea filozofică va putea fi 
însărcinat, ca maistru de conferinţe, cu conducerea tuturor  repetiţiunilor  şi cu partea  demonstrativă  a cursului de 
pedagogic.
Nu se va da studenţilor şi  studentelor absolutoriul  Şcoalei Normale Superioare  decât  după ce vor fi depus 
examenul şi vor fi obţinut doctoratul în grupul respectiv de ştiinţă ce sunt obligaţi a învăţa în şcoală.
 
Va să zică: emanciparea universitară a femeilor! Societatea română să aibă de acum înainte studente în litere, 
studente în ştiinţe, studente în medicină şi să poată avea şi doctoare sau doctoriţe în toate aceste specialităţi şi încă şi în 
drept şi în ştiinţe „politice şi juridice".
Ţinta de cultură socială în această privire va fi dară să avem, pe lângă profesoare bine preparate şi înzestrate cu 
diplome de doctorat în ştiinţe sau în litere, şi medice practice cu doctoratul în medicină. Odată aceste dobândite , se va 
impune ca o urmare neapărată din aceste precedente şi admiterea de femei advocate şi în fine de femei alegătoare şi 
alese în comună, la Cameră şi la Senat, precum şi de femei funcţionare .
Faţă cu aceste păreri foarte interesante ale d-lui Conta, pe cari d-sa împreună cu colegii d-sale din Ministeriu au 
crezut de cuviinţă să le aducă acum în dezbaterea Parlamentului român sub forma unui proiect de lege, se naşte pentru 
noi întrebarea:
Este locul la noi şi este timpul venit acum pentru ca reprezentarea naţională a junei Românii independente să ia 
în considerare un asemenea proiect de lege ?
De această întrebare ne vom ocupa în articolul următor.
 
[8 februarie 1881] 
[„TREI EVENIMENTE ..."]
 
Trei evenimente îşi dispută interesul zilei,  câşteşitrele de natură a arunca o ciudată lumină asupra regimului 
virtuţii.
Cu ocazia dezbaterii asupra art. 409 din Codul de Procedură Civilă d. Ioan Brătianu a pronunţat cu liniştea 
omului de stat un mare cuvânt , care-a căzut ca plumbul topit în sufletele auditorilor: ,,Vorbeşte pentru talanţii lui 
Filip!" 
Nu vom rosti nume, nu vom indica nici de departe măcar în contra cui erau aruncate aceste cuvinte grave ale 
primului ministru. Ceea ce ştim pozitiv însă e că ,,talanţii lui Filip" se referă la membri din marele partid roşu, parte 
vechi, parte neofiţi , şi că d. Brătianu a adresat această graţiozitate amicilor săi politici. Lumea pretinde a şti multe în 
privirea aceasta şi dac - am crede opinia publică îndreptăţită a cita, fără probe suficiente, nume şi sume, sume plătite de 
cămătari şi nume de celebrităţi liberale patriotice , le-am înregistra şi noi. Ceva totuşi trebuie să fie la mijloc, căci ,,de 
unde nu e foc fum nu iese".
 
A doua preocupare a spiritului public e din cele mai serioase şi priveşte ploaia de taxe nouă pe cari primăria e în 
ajun de a le impune contribuabililor din capitală.
Organele de publicitate cari reprezintă civilizaţia ne-au  repetat-o  adeseori că starea orientală în care se află 
Bucureştii cere neapărat o sporire de taxe pentru a se putea introduce îmbunătăţirile necesare. Noi din parte-ne avem 
cam alte vederi. Bucureştii  sunt  un oraş fără industrie  dezvoltată  , temeiul şi însemnătatea de oraş comercial  sunt 
concentrate pe câteva strade de căpetenie; restul e ceea ce şi trebuie să fie, mai mult sat decât oraş. A impune taxe peste 
taxe imensei majorităţi a populaţiei din periferii pentru a lustrui cât se poate de mult centrul, populat în mare parte de 
firme străine, este poate foarte frumos din punctul de vedere al aparenţelor civilizaţiei, pe cari am ştiut atât de bine a ni 
le însuşi, e însă păgubitor pentru mulţimea mare, care ar avea mult mai multă nevoie de-o piaţă sigură, în care să-şi 
ofere munca braţelor pe un preţ convenabil, decât de lustruirea cu peria a stradelor. E un principiu conservator de-a nu 
avea ambiţii în disproporţie cu mijloacele de cari dispui , de-a nu încorda puterea impozabilă până la istovire . Ar 
rămânea ca minţi practice, luminate, pe deplin sigure de natura impozitelor proiectate , să vază cîte din condeiele listei 
primăriei jigniesc în mod simţitor interesele populaţiei neavute , cîte nu.
Se 'nţelege  că orice venit însemnat se percepe pretutindenea, direct ori indirect, asupra populaţiei  neavute  . 
Există însă un mijloc demagogic , foarte vechi şi foarte cunoscut, pentru ca, printr-un sentiment de invidie oarecum, să 
se închiză gura nenumăraţilor nemulţumiţi. Aceasta se face impunându-se luxul celor relativ mai avuţi. În realitate dări 
impuse asupra cailor, servitorilor , livrelelor a o mână de oameni avuţi (sunt foarte puţini oameni în adevăr avuţi în 
România) reprezintă în genere o sumă neînsemnată pe lângă dările asupra obiectelor de consumaţie , cari scumpesc 
dram cu dram hrana populaţiei mari. Acest clenci al impunerii căţeilor şi livrelelor l-au aflat şi primăria noastră pentru a 
arunca praf în ochii mulţimii, care ea şi numai ea va purta marele împrumut al primăriei.
La 6 curent s-a ţinut o întrunire zgomotoasă la Ateneu , în care patrioţii de meserie şi cei neofiţi au încercat a 
proba necesitatea, în multe puncte discutabilă , a nouălor taxe. Un domn (fără copii bineânţeles ) a propus o taxă asupra 
copiilor. Replica unui om din mulţime la această  monstruozitate  nu se poate reproduce  decât  în ziare de-o nuanţă 
umoristică, nepermisă organelor serioase, cu toate acestea e o replică care cutreieră Bucureştii, şi nu fără cuvânt , dacă 
potrivirea unei glume e un cuvânt .
Adunarea de la Ateneu a ales însă 12 persoane însărcinate a discuta a doua zi cu 7 — 8 persoane numite de 
primărie taxele proiectate . Conventiculul , ţinut sâmbătă la 7 ianuarie, nu s-a putut îngrădi în acest cerc restrâns ; 
contribuabili neinvitaţi de diferite profesiuni au pătruns asemenea acolo. Se zice că cu ocazia aceasta un mare patriot de 
meserie, d. dr. Râmniceanu , a scăpat de gratitudinea exagerată a poporului suveran numai pentru că un amic înzestrat 
cu mare putere musculară i-au făcut vânt din mulţime. 
În fine o altă ştire ne-a dat-o ieri Agenţia Havas.
Bancherul Jacques Landau a câştigat procesul contra statului la Suprema Curte Comercială din Lipsca, 
Reichshandelsgericht.
Acest proces 1-a câştigat în contra societăţii acţionarilor căilor ferate, mai concret însă în contra statului.
Procesul se datoreşte unei convenţii încheiate între preţiosul d. Costinescu şi bancherul Landau. Învăţatul d. 
Costinescu (4. cl. primare plus 1 curs de violoncel) a fost însărcinat cu grava misiune de-a răscumpăra un drum de fier 
care costă peste un sfert de miliard. Cu învăţătura sa în cele juridice, tecnice şi financiare şi cu seriozitatea sa cunoscută 
a iscălit o convenţie prin care d. Landau era însărcinat cu operaţiunea. Mai târziu, treaba făcându-se direct cu acţionarii, 
d. Landau a pretins câteva milioane despăgubire şi tribunalul suprem i le-a recunoscut.
În orice caz d. Costinescu devine din ce în ce mai preţios pentru patrie. O achiziţiune politico-financiară plătită cu 3
—4 milioane de franci, în orice caz o marfă scumpă, deşi netrebnică.
 
[11 februarie 1881]
 
PROIECTUL CONTA
["DIN RELAŢIUNEA ..."]
 
Din relaţiunea ce ni s-a trămis despre cele urmate în conferinţa profesorilor din capitală cu privire la proiectul de lege 
asupra instrucţiunii publice estragem şi publicăm următorul discurs, rostit de către unul din asistenţi, d. N. Kirilov, 
profesor la gimnaziul Cantemir. Precum se va vedea din citirea lui, un şir de noi dispoziţiuni din proiect cari până acum 
n-au fost analizate prin ziare fac obiectul observaţiunilor d-lui profesor.
 
[11 februarie 1881]
 
ROMÂNII DIN VIENA
 
Reproducem fără comentare următoarele rânduri din „Deutsche Zeitung" relative la balul dat de studenţii români din 
Viena.
Adevăratul vienez, zice numita foaie, niciodată n-a prea fost forte în cunoştinţe etnografice. Pentru el erau un ce 
misterios chiar şi locuitorii sârbi din Banat, cari, dimpreună cu românii şi cu alte neamuri, erau pentru dânsul un fel de 
formă intermediară dintre unguri şi turci. Cu toate acestea existau oarecari distincţiuni în interiorul acestei mari clase de 
oameni cam nedeterminat şi confuz circumscrisă. Două tipuri mai diferite unul de altul au fost ,,negustorul sârb" şi 
,,bogatul boier român", a cărui solie şi fiică nu erau altfel, numite decât ,,frumoasele boieroaice". Damele române au 
trecut totdeauna de neşte frumuseţe extraordinare ceea ce au şi fost într-adevăr. Tezaurul de graţii corporale precum şi 
spirituale s-a transmis curat de la străbunele matroane asupra fiicelor şi nepoatelor lor. Balul român ţinut la 15 c. în 
saloanele Reuniunii Muzicale ne-au dat nenumărate dovezi vii în privinţa aceasta. Deşi poate să fi fost un contingent 
oarecare de frumoase vieneze pur sang printre numeroasele românce, această împrejurare n-a adus desigur nici un 
prejudiciu impresiunii generale a splendidei festivităţi. Tipul oacheş a fost amestecat cu cel bălan în modul cel mai 
armonic. Frumuseţea feminină, toaletele bogate şi pline de gust şi multe riviere de briliante strălucite caracterizau balul. 
Coloane de mărgăritare şi rânduri de perle figurate concurau împreună într-o lumină dulce şi desigur
nu se afla între ele nici o singură perlă ,,falsă". S-a danţat cu, zelul obişnuit în Viena. Preşedintele Comitetului, d. doctor Şt. 
Ciurcu, a deschis balul cu  patroana  ,  baronesa Hye-guneck  , în fruntea unei  poloneze  . Au fost de faţă şi  patroanele  , 
doamnele Eduard Kanitz şi Celestina Opolzer , pe când doamnele Angelina de Bălăceano , Matilda Dumba şi de Lindheim 
au fost împiedecate de-a veni. Dr. S. Morariu Andreievici , arhiepiscopul şi mitropolitul Bucovinei şi al Dalmaţiei, intendentul 
baronul Hofmann, membrul Camerii seniorilor , baronul Vasilco , d. de Lemayer , deputaţii, doctorul Mitrofanovici , baronul 
Stârcea şi Cosovici , baronul Wertheim , mareşalii baronul Tiller şi baronul Schoissnigg , mai mulţi ofiţeri sârbi şi câţiva 
diplomaţi persiani au asistat mai mult timp la bal ca oaspeţi de onoare. Toate dedicaţiunile : ,,Versuri carpatine ", vals după 
motive române de Franz Mair , ,,Je pense a toi ", polca franceză de Ed . Straus , ,,Ochi negri" de E. Sutor au produs cea mai vie 
plăcere, precum şi minunata decoraţiune a salonului şi programele mândre , ce reprezentau cornuri de abondenţă pline cu 
bomboane alese.
 
[11 februarie 1881]
 
 
PROIECTUL D-LUI CONTA ASUPRA
INSTRUCŢIUNII [2]
 
Am văzut din articolul precedent  1 cum noul proiect de organizare al d-lui ministru de culte şi instrucţiune 
publică urmăreşte ca direcţiune de cultură pentru viitoarea societate română două scopuri: 1)  slăbirea  şi în parte 
răsturnarea învăţământului clasic (latin şi grec) din şcoalele secundare şi 2) emanciparea femeilor în universitate.
În faţa acestei îndoite tendinţe a organizării propuse de d. Conta ne-am oprit la întrebarea: Este locul şi este 
timpul venit pentru statul nostru de-a lua în considerare prin organele sale de legislaţiune un asemenea proiect de lege?
La această întrebare răspundem: Nu, Camera şi Senatul României nu pot fi chemate a se ocupa astăzi de 
dezlegarea acestor probleme.
Admitem că problemele sunt de cel mai mare interes. Susţinem însă că acest interes nu poate să fie la noi decât 
teoretic şi că va trebui să treacă cel puţin o jumătate de secol înainte de-a fi vorba de legiferare practică în această 
direcţiune.
Să începem întâi cu instrucţiunea clasică.
Şcoalele noastre secundare, îndeosebi  învăţământul  numit  gimnazial-liceal  ,  sunt întocmite  în esenţă după 
modele luate din Franţa şi din Germania. Esenţa acestui învăţământ este la noi, ca şi în Franţa şi Germania, clasicitatea 
şi cultura literară şi istorică pe temeiul clasicităţii, adecă humanitatis studia în înţelesul celor vechi. Pe acest temei, 
susţinut în Germania şi în Franţa prin tradiţiunea unei culturi de multe secole, ne-am organizat şi noi şcoalele mai înalte 
şi ne-am pus astfel în comunitate de cultură cu Europa apuseană.
Această  comunitate de cultură cu Europa civilizată este pentru români de-o necesitate aşa de absolută încât 
încercarea de-a o slăbi ar însemna astăzi paralizarea oricărui progres al şcoalelor noastre şi, în genere, al statului român. 
Toţi bărbaţii noştri publici sunt crescuţi în ideile şi mulţi chiar în şcoalele Europei apusene, toate cărţile noastre de 
şcoală  sunt  traduse sau  imitate  după  modeluri  franceze şi germane, întreaga noastră legislaţiune este inspirată de 
legislaţiunea franceză şi (în mică parte) germană. Mulţi din tinerii noştri [î  ]şi fac studiile liceale în ţară, iar cele 
universitare în străinătate, se întorc cu studiile  completate  la acele universităţi străine şi-şi revarsă cunoştinţele lor 
asupra şcoalelor române. Sistema de studii fiind egală în trăsurile fundamentale, această străbatere a firelor de cultură 
de la noi la Europa apuseană şi de la Europa apuseană la noi a fost cu putinţă şi a contribuit puternic a face din noi ceea 
ce suntem astăzi: un popor de ginte latină cu conştiinţa misiunii sale de a fi un purtător de cultură la pragul Orientului şi 
cu dorinţa vie de-a-i asimila tot mai mult rezultatele experienţelor 
 _______________
 1 Vezi ,,Timpul" de duminică 8 fevr. 1881. 
Europei apusene fără a trece prin crudele încercări prin cari s-a văzut ea adeseori pedepsită pentru orice pricipitare şi 
tendenţă exagerată.
Întrebarea se rezumă dar aci: în ce raport ne-ar pune reforma d-lui Conta cu şcoalele din Franţa şi din Germania? 
Răspunsul este că reforma d-lui Conta ne-ar scoate afară din comunitatea de studii cu aceste ţări şi prin urmare 
conchidem că: proiectul acestei reforme este indiscutabil în Camerele române.
De agitat se-nţelege că s-au agitat aceste probleme şi în Franţa şi în Germania prin discuţiuni teoretice sau, după 
expresiunea cam ironică a principelui Bismarck, ,,în mod academic". N-avem decît a arunca ochii în filozofia lui 
Auguste Comte pentru a vedea izvorul ideilor d-lui Conta. Dar nici o legislaţiune practică nu le-a pus în lucrare.
În Germania limbele latină şi greacă sînt şi rămîn fundamentul învăţămîntului gimnazial; chiar în şcoalele lor 
reale se învaţă latineşte; dar, fiindcă în aceste şcoale reale se învaţă mai puţin latineşte şi nu se învaţă greceşte, tendinţa 
cercurilor  universitare din Berlin  de ex.  este astăzi de-a nu admite şcolarii  absolvenţi  ai gimnazielor  reale la 
frecventarea tuturor cursurilor universitare ca fiind prea puţin înaintaţi în cultura generală.
În Austria aceeaşi sistemă, cu deosebire că şcoalele reale nu au limba latină, dar nici nu se obicinuieşte a se da 
absolvenţilor din aceste şcoale altă direcţiune de studii decît pentru comerţ sau şcoala politecnică.
În Franţa cestiunea este mai mult în mişcare. În lacuna simţitoare lăsată prin lipsa totală de şcoale reale ministrul 
Duruy a introdus ceea ce numea el l' enseignement special, care este din ce în ce mai frecuentat, deşi nu poate îndeplini 
golul şcoalelor reale. Cît pentru gimnaziele şi liceele propriu-zise, astăzi ca în vechime, limba latină şi limba greacă, în 
genere humanitatis studia, sînt temelie învăţămîntului. Asupra a mai mult sau mai puţin au fost variaţiuni: s-au scos 
compoziţiunile în versuri latine, s-au menţinut compoziţiunile în proză latină, s-au împuţinat orele de latineşte şi 
greceşte, s-a hotărît începerea studiului latin şi a celui grecesc cu doi ani mai tîrziu decît era pînă acum; dar nu s-a 
surpat temelia clasicităţii prin alungarea limbei greceşti cu totul şi prin reducerea limbei latine la 4 ani de liceu şi 
scoaterea ei din cei 4 ani de gimnaziu, cum propune d. Conta.
Iacă o tabelă a numărului de ore de studiu, adunate pentru o săptămînă în toate clasele unui liceu, după ultimul 
program elaborat de noul Consiliu Superior de Instrucţiune Publică din Paris (instituit prin legea de la 27 fevruarie 
1880), în comparare cu acelaşi număr de ore într-un liceu german şi în liceul român din Braşov:
 
                         LICEUL FRANCEZ                                                    LICEUL GERMAN
limba franceză                        51 ore                   limba germană                      20 ore
   „          latină                        39   „                           „       latină                     86  „
   ,,        greacă                         20   „                           ,,     greacă                     42   „
istoria şi geogr.                        36   „                    istoria şi geogr.                     25  ,,
ştiinţe exacte                           38   „                    ştiinţe exacte                         38   „
germ. sau engl.                        33   ,,                    franc. Sau engl.                     17   ,,
 
LICEUL ROMÂN DIN BRAŞOV
limba română                               20 ore
   „            latină                           46 ore
   ,,          greacă                            24 ore
istoria şi geogr.                             28 ore
ştiinţe exacte                                 62 ore
ger. şi magh.                                 35 ore
 
Se vede marea deosebire ce, după ultimul program francez, există între liceele germane şi cele franceze. 
Germanii concentrează cea mai mare parte a învăţămîntului asupra clasicităţii, mai ales asupra latinităţii. Dar, alăturea 
cu liceele clasice şi deosebit de ele, ei au învăţămîntul real şi de meserii pe o scară întinsă, şi astfel este tinerimei dat 
prilejul de a se dezvolta fie în ramura clasică, fie în ramura practică, dar în fiecare cu temei.
Francezii, neavînd şcoale reale, s-au văzut siliţi la un compromis între clasicism şi realism. Erau multe plîngeri 
că bacalaureaţii francezi au prea puţină ştiinţă reală şi
prea multă ştiinţă curat clasică. Înainte de a introduce ca o nouă creaţiune şcoalele reale, cari să corespundă pe deplin 
cerinţelor exacte şi să permită totodată alăturea cu ele funcţionarea liceelor esenţial clasice, francezii au încercat în anul 
trecut  menţinerea  acestor două direcţiuni în unul şi acelaşi liceu şi au sporit orele limbelor moderne şi geografiei, 
împuţinând orele limbei latine şi mai ales greceşti.
Au sporit, au împuţinat , dar nicăieri nu au desfiinţat cu desăvârşire . Ca oameni cu minte, vor să aştepte mai 
întâi  experienţa nouăi combinaţiuni şi apoi, cel puţin după 10 sau 20 de ani, să decidă dacă să  rămână  această 
împreunare sau să se introducă şcoli deosebite pentru clasicism şi pentru realism , ca în Germania. Dar a prevedea, ca în 
proiectul d-lui Conta, şcoli reale deosebite (deşi fără nici o organizare mai detaiată ) şi gimnazii şi liceea deosebite şi a 
scoate totuşi şi din aceste gimnazii şi licee partea principală a învăţământului clasic (ca şi când s-ar fi plâns cineva la 
noi că şcolarii noştri au prea multă ştiinţă clasică!) — această stranie concepţiune nu există până acum în nici o singură 
organizare de şcoală în Germania, Austria sau Franţa.
Noi dar, cu proiectul de lege al d-lui Conta, am coborî nivelul de cultură al bacalaureaţilor noştri şi i-am face 
incapabili de-a urma un curs universitar în Franţa şi în Germania, unde se presupune la toţi studenţii cunoaşterea limbei 
greceşti şi o mult mai întinsă cunoaştere a latinităţii .
Până când aceste idei de reformă ale d-lui Conta nu vor fi deja puse în lucrare şi experimentate în şcoalele 
secundare din Franţa sau din Germania, ele nici nu pot să fie luate în considerare de o Adunare legiuitoare română. 
Capitalul nostru intelectual este încă cu mult prea mic pentru a-l risca noi în asemenea întreprinderi, despre rezultatul 
cărora nu avem de nicăieri date culese din experienţă .
 
Trecem acum la observările de făcut în contra celeilalte inovaţiuni din proiectul d-lui Conta, adecă a emancipării 
femeilor la universitate. După noul proiect femeile sunt admise la toate gradele academice; o Şcoală superioară şi o 
Facultate de Medicină să fie exclusiv destinat pentru ele; este dar vorba să avem doctoare sau doctoriţe în litere, în 
ştiinţe şi în medicină, prin urmare şi medice femei . Până aici proiectul de lege tinde direct la ajungerea acestui scop. 
Indirect însă, şi ca o urmare neapărată din aceleaşi premise, va rezulta: crearea de doctoriţe în drept şi în ştiinţele 
politice, căci examenele se propun a fi deschise femeilor şi în aceste specialităţi. Dar, odată ce doctoriţei medice i-ai dat 
dreptul de a fi medică practică, poţi refuza doctoriţei în legi dreptul de a fi advocată practică? Presupui că femeia va 
avea curajul de-a conduce o operaţiune de chirurgie şi nu presupui că va fi destul de bună vorbitoare pentru a pleda un 
proces?
Şi, odată femeile numite doctoriţe în legi, în medicină, în litere, în ştiinţe,  exercitând  în practică aceste 
profesiuni liberale, le vei putea depărta de la votul politic?
Dar să trecem cu vederea această din urmă consecinţă şi să ne mărginim la consecinţele prevăzute în proiectul d-
lui Conta: care va fi rezultatul lor social?
Aceste studente vor contribui oare la consolidarea vieţei de familie? Sau vor întinde boala funcţionarismului şi la 
femei? Şi, dacă lovim clasicismul şi voim direcţiune practică la băieţi, să nu o voim mai ales şi la fete?
Nu cumva am găsit prea multă activitate practică la fetele române, încât să fie trebuinţă de-a le abate spre o 
cultură teoretică la universitate? Sunt d.e. în Bucureşti prea multe croitorese , prea multe menajere , prea multe ,,bonne 
" de copii românce?
Toată lumea ştie că e tocmai dimpotrivă. Evreice , unguroaice , germane şi franceze susţin mai toată activitatea 
în aceste părţi ale vieţei  casnice  şi noi, în loc să  încurajăm  fetele române în această direcţiune şi să facem să-şi 
agonisească ele sumele foarte mari ce le dăm până acum pentru aceste trebuinţe în mânele străinilor, voim să le facem 
zbor la universitate pentru a le înzestra cu diplome de doctor.
Este agitată în Europa cultă şi cestiunea  emancipării  femeilor la universitate. Dar nici în Germania, nici în 
Austria, nici în Franţa nu a încercat încă nimeni să o rezolve ; creaţiunile propuse de d. Conta nu au semenele lor în 
Europa. În Franţa femeile nu  sunt admise  la examenele de facultăţi; în Austria asemenea nu. La Universitatea din 
Berlin, după o încercare de câteva săptămâni la cursul profesorului Werder , s-a oprit direct chiar intrarea femeilor 
pentru a asista numai la prelecţiunile universitare.
Universitatea din Zürich a încercat  tolerarea  de studente la cursurile facultăţilor. Cei ce se ocupă de aceste 
cestiuni cunosc polemica violentă ce s-a născut între acea uni- 
versitate şi profesorul Bischoff şi rezistenţa celorlalte universităţi germane în contra încercării de la Zürich .
Aşa stă cestiunea astăzi în Europa. Experienţa nu este încă făcută, mai nici nu este încă încercată. Toate silinţele 
sunt încă puse întru îndreptarea învăţământului secundar la femei; nu este timpul venit acolo pentru deschiderea de 
facultăţi femeieşti.
Numai noi, acum în anul 1881, să avem timpul liber pentru a legifera în această materie! Toate celelalte le avem: 
şcoalele de meserii pentru fete sunt excelente , viaţa familiară este din ce în ce mai solidă, numărul populaţiunii este în 
spor; universitatea femeiască ne mai lipseşte!
Dar ce să ne ocupăm de asemenea construcţiuni cam juvenile ! Societatea română, în totalitatea ei are prea multă 
prudenţă pentru a se risca în aventuri legislative de felul celor propuse, şi impresiunea ce proiectul de lege al d-lui 
Conta a produs-o pintre deputaţi şi pintre profesori a învederat încă o dată ce distanţă mare deosebeşte o concepţiune 
curat teoretică de o bună lege practică.
 
[12 februarie 1881 ]
 
 
[„FOILE ROMÂNE DIN ARDEAL ..."]
 
Foile române din Ardeal s-au simţit asemenea impresionate de studiul din ,,Deutsche Revue", mai cu seamă însă 
s-au găsit atinse de enunţarea că „românii din Austro-Ungaria prosperează ".
Şi noi credem că cuvântul „prosperare " nu se poate lua aci în înţeles absolut şi că, precum starea nici unei părţi 
a poporului roman (şi vorbim aci de adevăratul popor, nu de plebe) nu e de natură a inspira cuiva invidie, tot astfel nici 
starea românilor de peste Carpaţi nu e astfel cum ar putea să fie în urma unei dezvoltări neîmpiedicate a unui popor cu 
atâtea calităţi.                                              
Noi, din parte-ne, am cam evitat de a vorbi de românii de peste Carpaţi, din două cauze. Statul nostru nu e 
îndestul de puternic pentru ca oamenii politici să poată vorbi de starea românilor de peste Carpaţi făr' a da motive de 
bănuială, neîntemeiată , nu mai e nici vorbă, dar bănuială. De-aci rezultă însă un al doilea pericol al unei asemenea 
discuţii: în loc de-a face bine consângenilor noştri le-am face rău am înăspri şi mai mult tratamentul nedrept căruia sunt 
supuşi.                              
Dar dacă pe de-o parte ne-am impus această rezervă pe care oricine lesne o va înţelege şi daca ne-am feri de-a 
imita pe ,,românul" şi de-a exploata până şi nenorocirile naţionale în goana după popularitate ; pe de altă parte, oricâtă 
dreptate am face plângerilor confraţilor de peste munţi, i-am ruga a face, în interesul dreptei lor cauze, o deosebire 
esenţială între izvoarele cărora se datoresc suferinţele lor naţionale.
Sunt  a se atribui suferinţele acestea politicei tradiţionale a Casei de Austria sau se datoresc unui  episod 
incidental , unei piedici intervenite în dezvoltarea acelei politici tradiţionale?                                                       
Noi înclinăm a admite teza din urmă. Nu credem că dinastia — şi dinastia e Austria — doreşte a face deosebire 
între un popor şi celalt şi că n-ar voi deplina lor egalitate politică şi naţională, pe cât aceasta s-ar putea pune în acord cu 
unitatea monarhiei, cu cerinţele ei de putere înlăuntru şi în afară. Noi vedem din contra că dinastia a încurajat după 
vremuri legitimele aspiraţiuni de progres ale naţionalităţilor şi, daca luăm îndeosebi pe români şi ne aducem aminte de 
starea înapoiată în care ei au încăput sub dinastia habsburgică , de progresele repezi făcute sub absolutism şi de starea 
esenţial alta în care se află astăzi, cată în adevăr să insistăm asupra deosebirii ce-am voit a o stabili mai sus, că nu 
principiul de stat al politicei tradiţionale se opune pe atâta dezvoltării lor pe cât se opun 
alţi factori, de-o natură cu totul deosebită. În adevăr nu dinastia e totul într-o împărăţie de aproape patruzeci de 
milioane de locuitori; dinastia ori capul ei nu sunt , ca Dumnezeu, atotputernici. Împărăţia e compusă din provincii în 
cari istoriceşte, de sute de ani, se află superpuse pături de popoare deosebite, ale căror relaţii din trecut n-au putut 
rămânea cu totul fără efect asupra stării actuale. Astfel găsim în Galiţia două elemente, poloni şi ruteni. Cei dendâi au 
fost istoriceşte stăpânitori , cei din urmă stăpâniţi . Găsim în Ungaria un element istoriceşte superpus , maghiarii, popor 
energic, dar de-o aptitudine politică contestabilă ; găsim în Boemia cehi şi germani, c-un cuvânt pretutindenea sunt 
elemente deosebite, cari 'şi dispută dominaţiunea.
Casa de Austria nu i-a creat pe unguri; i-a găsit  existând  alături cu românii; ea n-a creat aspiraţiile, natura, 
abuzurile rasei dominante, ba pe aceste din urmă a căutat a le îngrădi chiar, după putinţă.
Aci însă ne apropiem de adevărata cauză a relelor ce  bântuie  dincolo. Această cauză e corupţia şi lipsa de 
aptitudini politice şi economice a elementelor dominante din Ungaria, mai cu seamă însă a demagogiei ungureşti. 
La popoare pe jumătate culte cum sunt ungurii, cum suntem şi noi, interesele publice joacă rolul de pretexte 
pentru realizarea unor afaceri nu numai private, dar adeseori  reprobate  de legi. Precum la noi se exploatează fără 
omenie ţara sub pretextul libertăţilor publice, tot astfel demagogia maghiară, orice nume şi-ar fi dând , sub pretextul de-
a  înăbuşi  pretinsele  agitaţiuni  ale naţionalităţilor, au  monopolizat  puterea publică şi stinge lumea prin arbitrariu şi 
malonestitate .
Mai lunile trecute ziarele aduseseră o descriere a stării de lucruri din ţinutul Caraşului şi acela al Severinului . 
Întreagă administraţia,  averile  orfanilor  şi ale şcolilor, fondurile caselor  de economii se  împrumutau  la patrioţi 
insolvabili , pentru a le cumpăra votul. Oameni cari sustrăgeau bani publici erau aleşi în funcţiuni, iar guvernul central 
răspundea la toate denunţările ce i se făceau că se calomniază nişte patrioţi cinstiţi din cauze politice; cam ceea ce ni s-a 
răspuns nouă când am relevat scabroasele afaceri. Mai mult. Prin in[i]chităţi făţişe se provocau până şi rebeliuni în sate, 
pentru a-şi crea un pretext mai mult de despoiare . Din întâmplare s-a numit şi un om cinstit prefect în acele ţinuturi şi 
atunci au încetat pretextarea marilor principii patriotice, pretextarea combaterii agitaţiunilor naţionale, şi s-a descoperit 
că fondul lucrului era hoţie goală.
Iată dar unde e izvorul răului, în incultura , în lipsa de aptitudini economice şi politice a elementelor dominante, 
cărora le-a dat vânt o împrejurare independentă de voinţa dinastiei: mişcarea maghiară din timpul războiului austro-
german .                  
Noi susţinem că starea morală a Ungariei e aproape identică cu a noastră. Şi acolo există ca şi la noi un fel de 
populaţie flotantă, de origine în toate cazurile dubioasă , un fel de neomaghiari precum noi avem aici patrioţi neoromâni 
, oameni cari şi-au făcut o meserie din exploatarea principielor politice, au  monopolizat  pentru ei patriotismul şi 
naţionalismul  , cu  atât  mai mult cu  cât  n-au nici patrie, nici naţionalitate certă. Ceea ce la noi se cheamă Giani, 
Mihălescu, Pişca, C.A. Rosetti dincolo de munţi se cheamă Pausz , Szende (Frummer ) ş.a.m.d.
E evident pentru oricine că nu principiile de stat sunt , în asemenea împrejurări, de vină la starea rea a românilor. 
Acestea se pretextează numai pentru ca o şleahtă incapabilă de muncă şi de cultură să aibă cu ce trăi de pe spatele 
altora. Acesta e sâmburul cestiunii şi, daca n-ar fi acesta, teoriele de stat ar fi departe de-a se manifesta cu asprimea , cu 
spiritul de injustiţie cu care se manifestă. Şi oare la noi nu e tot astfel?
Puţin ne ajută bunul moral al neatârnării naţionale când pseudoromânii noştri opun piedici tot atât de esenţiale 
dezvoltării poporului nostru ca şi maghiarii dincolo. Încai dincolo a rămas din timpii trecuţi  câteva  temeiuri de 
dezvoltare sănătoasă: clerul, şcoala populară, ba chiar urme de-o adevărată autonomie comunală. La noi biserica e ca şi 
când n-ar fi; şcoala rurală creşte şi ea postulanţi şi patrioţi de meserie, iar autonomia comunală e reprezentată prin 
cenuşerii cari au deprins virtuţile patriotice pe la subprefecturi .Între aceste mii de oameni cari n-au nimic, n-au învăţat 
nimic, nu muncesc nimic şi cari cu toate acestea vor să trăiască bine şi de-a gata s-au stabilit o adevărată conspiraţie 
pentru a zădărnici orice progres real al poporului. 
O asemenea conspiraţie tăcută, dar puternică şi solidară, există tot aşa de bine dincoace ca şi dincolo de Carpaţi. 
Din acelaşi lemn sunt ciopliţi patrioţii liberali din Buda şi cei din Bucureşti.
 
[13 februarie 1881]
 
 
[„SENTINŢA TRIBUNALULUI…”]
 
Sentinţa Tribunalului Suprem de Comerţ din Lipsca, care declară deciziunile Adunării generale extraordinare de 
la 3 martie 1880 nule şi de nul efect (rechtsungulting und unverbindlich ) şi care obligă pe reprezentaţiune executivă 
(Vorstand ) a Societăţii Acţionarilor Căilor Ferate Române de-a se abţine de la executarea acelor deciziuni şi a reveni 
asupra unei executări deja făcute, precum şi a face să se şteargă inscripţiunile efectuate în registrul Tribunalului de 
comerţ, această sentinţă nu înseamnă nimic alt decât anularea răscumpărării. Va să zică Societatea Acţionarilor exista 
înainte; guvernul, prin faptul că posedă acţii, nu este el însuşi decât acţionarul unei societăţi germane. Abia acum se 
explică de ce sediul nu s-a mutat şi nu se va muta la Bucureşti; abia acum se vede clar că panglica cestiunii Stroussberg 
va rămânea nouăzeci de ani un pretext de esploatare faţă cu statul român, pretext pentru menţinerea căruia tagmele de 
patrioţi [î ]şi vor da pururea mâna cu străinii.
Cestiunea Stroussberg reînviată în toată vigoarea ei, ilustrul d. Brătianu se poate bucura văzând cum un singur 
act  al  său  ilegal  ,  încheiarea  convenţiei  primitive  şi  punerea  în  executare  fără  votul  Senatului,  cum acel  act 
neconstituţional , contra căruia n-am avut, în întreg mecanismul statului nostru, nici o garanţie şi nici un apărător, ne 
urmăreşte pas cu pas, renăscând cu puteri urieşeşti.
Telegramele confecţionate ad-hoc pe care le publică ,,românul" după foi şi pentru interese de bursă nu schimbă 
nimic din gravitatea sentenţei Curţii din Lipsca.
 
[14 februarie 1881]
 
 
[,,CA PASĂREA PHOENIX ...”]
 
Ca pasărea Phoenix din anticitate care, prefăcută în cenuşă prin flacări, reapărea mai radioasă pentru a duce o 
viaţă cu atât mai trainică cu cât era lămurită prin foc, cestiunea căilor noastre ferate reapare, precum au apărut odinioară 
sub forma cestiunii Stroussberg şi în alte chipuri.
O telegramă laconică a agenţiei Havas nu ne spunea decât că bancherul Landau câştigase procesul său la Curtea 
Supremă de Comerţ din Lipsca. Versiunea care-a circulat în Bucureşti în ziua întâia după sosirea acelei telegrame, în 
care nu se indica nici natura procesului, nici conţinutul hotărârii date, era că  bancherul  ar fi  câştigat  un proces de 
despăgubire în contra statului, în virtutea unei convenţii sau a unui ,,proiect" de convenţie, cum zice ,,românul", care se 
stabilise  la Berlin între acel  bancher  şi un patriot de  profesie  şi prin care Casa de bancă numită mai sus fusese 
însărcinată cu operaţia răscumpărării.
Ei bine, nu-i aceasta. Lucrul e cu mult mai grav. 
În cazul întâi am fi avut a face c-o pagubă enormă , însă timporară , care era departe de-a avea gravitatea unei 
sentinţe ce anulează cu totul tranzacţiunea juridică a răscumpărării.
Ceea ce ar trebui să cunoaştem sunt termenii sentinţei Curţii din cuvânt în cuvânt . În loc de aceasta, atât agenţia 
Havas cât şi agenţia Wolff ne spun că sentenţa n-a influenţat asupra cursului titlurilor de stat 6%, o cestiune secundară 
care nu ne interesează deloc, de vreme ce aceste titluri, nefiind  decât echivalentul acţiilor  cari  sunt  în posesiunea 
statului, au devenit un efect public, independent de cestiunea drumurilor de fier. Statul ar fi putut cumpăra acţii cu 
bilete ipotecare , precum le-au cumpărat cu titluri de 6%, şi vicisitudinile cestiunii căilor ferate n-ar fi atins cursul 
biletelor ipotecare , căci nu e vorba de ele.
Şi în privirea aceasta însă se vor ivi complicaţiuni. Un anunţ publicat în foile germane provoacă pe detentorii de 
obligaţiuni 6 % de-a denunţa schimbul făcut, de - a - şi cere acţiile îndărăt, tranzacţiunea fiind ilegală şi nulă.
Daca punem temei pe  depeşa  primită de ,,Gazeta generală" din  Augsburg  şi de alte foi, termenii  sentinţei 
anulează atât esenţa cât şi urmările juridice ale răscumpărării
căci ea zice:
1) Deciziunile adunării generale  a Acţionarilor  Căilor  Ferate Române  luate la 3 martie 1880  sunt  nule 
(rechtsungultig , literal : juridic nevalabile ) şi de nul efect (unverbindlich, literal neobligatorii ). Aceste deciziuni nule 
şi de nul efect sunt tocmai stipulaţiunile deja executate ale convenţiei de răscumpărare.
2)  Reprezentaţiunea  executivă  (Vorstand) a Societăţii Acţionarilor, organul ei legal care-a încheiat cu statul 
convenţia de răscumpărare, e obligată de-a se abţine  de la  executarea acelor deciziuni şi de-a reveni asupra unei 
executări deja realizate. Va să zică, deşi convenţia e executată în toate părţile ei, reprezentaţiunea executivă e obligată a 
reveni asupră-i şi a anula ceea ce-a făcut.
3) Reprezentaţiune executivă e obligată a şterge  inscripţiunea tranzacţiei  făcută în registrul Tribunalului de 
comerţ.
Prin sentinţa aceasta se reconstituie aşadar Societatea Acţionarilor, care există mai departe până la împlinirea 
celor nouăzeci de ani, se  reinstituie  organele ei legale şi  dirigente  , iar statul român e redus la rolul lui primitiv, 
rămânând juridic indiferentă  împrejurarea că şi el posedă acţii ale drumului de fier, că şi el e acţionar al unei societăţi 
germane, supus în toate jurisdicţiunii germane şi convenţiei primitive.
Având textul autentic al sentinţei pe care, cu o teamă lesne de înţeles, nu ni-l dau nici organele oficioase, nici cel 
oficial, vom putea vedea şi mai clar urmările ei cele  dezastroase  . După  cât  cunoaştem din acel text, el înseamnă 
anularea de drept a răscumpărării, reînfiinţarea Societăţii Acţionarilor şi a organelor ei, dezlegarea acestor organe de 
contractul încheiat cu statul român, obligaţiunea ce li se impune de-a reveni asupra contractului şi de-al desfiinţa şi — 
ca urmare indirectă — reducerea statului la simplu  proprietar  de acţii, la  acţionar  al societăţii germane, supusă 
jurisdicţiunii germane.
Nu ni se răspunză că de fapt statul posedă 95% din acţiile drumului de fier. El devine, prin această sentinţă, 
egalul d-lui Landau, simplu acţionar .
Astfel  stând  lucrurile, vedem de ce natură precarie e existenţa ,,Direcţiunii  princiare  " precum şi a noului 
consiliu  de  supravegheare  .  Amândouă  acestea  încetează,  de la data sentenţei,  de-a mai  fi organele  Societăţii 
Acţionarilor. Direcţiunea veche sub care s-a stipulat răscumpărarea va trebui să-şi reia funcţiunile. Fiecare din acţionari 
are dreptul de-a contesta existenţa legală a ,,Direcţiei princiare ", de-a găsi că interesele reprezentate prin acţia sa sunt 
rău căutate de către administraţia noastră, fiecare acţionar rămâne stăpânul nostru până la împlinirea celor nouăzeci de 
ani.             
Convenţia Stroussberg, cu toată seria de fenomene prin care trece, e o nenorocire naţională, datorită d-lui Ioan 
Brătianu ca instrument, datorită ca intenţie, după mărturisirea d-sale din Senat, unor influenţe străine cari voiau să se 
înrădăcineze în ţară. E o iluzie copilărească de-a mai crede că, încăpuţi odată în mreaja de paianjen ce ni s-a întins sub 
forma unei reţele de drum de fier, vom mai fi în stare de-a scăpa din ea. Profesia de patriot prea e lucrativă în România 
pentru ca răscumpărarea să fi putut deveni o desfacere totală, pentru ca să nu  rămâie sămânţa  de procese şi de 
încurcături cari să ne 
readucă pururea în starea tristă în care ne-a pus din capul locului d. Brătianu cu prietenul său Stroussberg şi cu ceilalţi 
prieteni ai săi de ilustră şi onestă memorie.
 
[15 februarie 1881]
 
 
[,,«NORDDEUTSCHE ALLGEMEINE ZEITUNG»
EMITE ..."]
 
,,Norddeutsche Allgemeine Zeitung"  emite  oarecari apreciaţii mai mult  ipotetice  asupra sentinţei Curţii din 
Lipsca; al cării text autentic foaia germană n-o cunoaşte, precum mărturiseşte singură.
E un act de rea credinţă din partea ,,Presei" ca, cu ocazia unei notiţe de bursă, să releve pentru publicul nostru 
faptul că în cestiuni de politică internă şi externă acea foaie e inspirată de principele cancelar . Principele cancelar nu se 
ocupă cu partea bursei, a teatrelor şi a ştirilor zilei.
Reproducem şi noi acea notiţă, numai ca să se constate că acea foaie nu-şi bazează raţionamentele pe textul 
autentic al sentinţei, care-i e necunoscut pân - acuma .
 
 Afară de telegramele cunoscute asupra  otărârei  Curţii Imperiale în afacerea Landau contra Societăţii 
Drumurilor de Fier române, nu avem alte nuvele cari să ne permită de-a judeca după justa sa valoare importanţa 
eventuală a acestei otărâri cu totul surprinzătoare. Mai nainte de-a cunoaşte această otărâre în detaliurile sale toate 
supoziţiile şi toate ipotezele ne par fără nici o valoare. Se pare însă necontestabil că posesorii obligaţiunilor 6 la sută, 
cari au primit această hârtie în contra remiterei acţiunilor lor de drumuri de fier, n-au a se teme de nimic. Acest mod 
de-a vedea este împărtăşit de toţi acei cari cunosc bine afacerea. Otărârea nu poate avea decât o valoare ideala 
pentru reclamant , fiind cu totul lipsită de importanţă practică. Acest mod de-a vedea, împărtăşit de cel mai mare 
număr al celor de la bursă, pleacă dintr-un fapt incontestabil , că 98 la sută al capitalului acţiunilor se află în mânile 
guvernului român. Dacă chiar existenţa direcţiunii princiare actuale a drumurilor de fier, precum şi aceea a comitetului 
de supraveghere, ar putea să fie pusă în îndoială, nimic nu ar opri ca aceleaşi persoane să fie realese ca directori şi ca 
consilieri de supraveghere. Se poate ca direcţiunea, după trecerea unui an, să prezinte compturi exacte acţionarilor, să 
facă bilanţul şi să plătească fiecăreia din acţiuni care se află în circulaţiune beneficiul care s-ar cuveni, în loc de-o  
rentă fixă; totuşi va rămânea chestiunea de a se şti dacă aceasta va fi avantagios acţionarilor, de vreme ce punctul de 
gravitate al administraţiei se află în partea celor 98 la sută din capitalul acţiunilor , cari se află tocmai în mânile 
guvernului român.
 
Pe baza ipotezei celei mai favorabile oarecum, admisă de „Norddeutsche Allg. Zeitung" şi de „românul", sunt 
scrise şi rândurile de mai jos, datorite unui amic al foii noastre. După cât se vede procesul acesta 'l datorim ingenioasei 
tranzacţiuni Landau-costinescu , o tranzacţiune dilemă care, oricum ar fi ieşit, tot Landau trebuia să câştige .
Şirurile de mai jos se pun deci în ipoteza ,,românului", şi din   puntul ei de vedere dovedesc că şi în acest caz tot 
pagubă iese.
 
[17 februarie 1881]
 
 
[,,«MISTERIOSO ! A LA SORDINA !»..."]
 
,,Misterioso ! A la sordina !" Astfel ne sună foile copacului oficial în privirea dezbinării ce există în sânul 
cabinetului.
,,Presa" ne spune de ex. că dacă, pentru consideraţiuni de delicateţă cătră Adunări şi de scrupul personal într-o 
cestiune juridică ca aceea a proiectului asupra art. 409 din 
procedură, d. Boerescu şi-a dat demisia, aceasta nu putea constitui o rumpere a sa cu d. Brătianu ori cu guvernul, căci 
numai o divergenţă politică putea avea acest efect şi o asemenea divergenţă n-a existat niciodată. Colegii d-lui Boerescu 
şi d. Brătianu nu au voit a-i primi demisiunea; din contra, ea ar fi provocat demisiunea întregului cabinet. D. Boerescu 
apreţia  că ar fi fost o adevărată  nenorocire, o reală  vătămare  a intereselor ţării, dacă, în  circumstanţele  actuale, 
cabinetul şi-ar fi dat demisiunea mai nainte de - a - şi termina întreaga sa misiune şi de-a rezolva dificultăţi pendente, ce 
există şi pe cari publicul încă nu le cunoaşte în întregimea lor. D. Boerescu a comis un act de adevărat patriotism, crede 
,,Presa", retrăgându-şi demisia.
Şi noi  afirmăm  că d. Boerescu trăieşte bine cu d. Brătianu şi viceversa. Dar cu mult mai bine trăieşte d. 
Boerescu, care-a intrat ca un ghimpe în carnea cabinetului şi pe care mâna dibace a primului ministru nu-l mai poate 
prinde pe suprafaţă .
Cine se mai îndoieşte că d. baron e necesar cabinetului?
Oare nu reintră tambour battant în sfera problemelor politice Maestatea Sa Regele Stroussberg, de astă dată sub 
forma tranzacţiei Landau-Costinescu şi a sentinţei din Lipsca? Mai la vale estragem din ,,Binele public" consideraţiile 
privitoare la strămutarea din nou a vămii noastre din Burdujeni la Iţcani prin anume convenţie. Marele om de stat ştie 
foarte bine pe unde curg gârlă viitorii cetăţeni şi stăpâni ai României; ar fi fost o adevărată nenorocire, o reală vătămare 
pentru interesele ţării, pe care publicul n-o cunoaşte în întregimea ei, daca nu se redeschidea largă poarta imigraţiunii 
evreieşti, ceea ce nu se putea face fără d. baron.
Şi cîte alte binefaceri nu-i mai datorim acestui nepreţuit giuvaier al diplomaţiei române? Numai unul Dumnezeu 
le ştie şi le poate plăti după cum merită.
 
[18 februarie 1881]
 
 
[,,«TELEGRAFUL ROMÂN» DIN SIBIIU..."]
 
,,Telegraful român" din Sibiu publică următorul articol ca o părere ce merită a fi cunoscută şi de românii de 
peste Carpaţi; redacţiunea îşi face însă rezervele sale, sperând a putea reveni asupra cestiunii cuprinse într-însul.
 
[18 februarie 1881]
 
 
[,,MAI ALALTĂIERI..."]
 
Mai alaltăieri ,,Presa" ne-a spus, cu acel ton care-n muzică se chiamă misterioso, că, daca d. Boerescu a hotărît 
să se sacrifice retrăgându-şi demisia şi suportând mai departe sarcina de ministru de externe, aceasta a fost pentru a 
abate de pe creştetul ţării un mare pericol.                                   
Ne-am pus mâna pe inimă şi ne-am întrebat ce pericol poate fi acesta? Totodată ne-am adus aminte că, şi în 
Cameră, s-a ivit un deputat foarte sperios şi îngrijit de viitorul poate al ţării, poate al spinării proprii, care a cerut de la 
Adunare un credit de 300 000 lei pentru mănţinerea ordinei publice. Acest deputat e d. Stolojan. Bolnav nu e după cât 
ştim, doctorii nu i-au prescris medicamente calmante ; trebuie deci să se fi întâmplat ceva care să dea naştere temerilor 
îndoite ale d-lui Stolojan pe de o parte, ale d-lui ministru pe de alta. 
Să se fi înfundat meseria lucrativă a patriotismului ? Poporul capitalei să nu mai fi voind a suporta sarcinile ce i 
se impun şi să ameninţe pe patrioţi în genere, precum prinsese a ameninţa pe patriotul Râmniceanu îndeosebi în localul 
primăriei? Lucrul ar fi nou în analele ţării, căci neînţeles ar  rămânea  cum să se poată  revoluţie  în timpul  când 
Caradalele şi Serurii sunt în plină putere, cum să se poată mişcare când cei cari au meseria de-a înscena mişcări se află 
tocmai în pita lui Vodă, ca şoarecele fabulei lui Alexandrescu în caşcavalul de Parma .
Daca am considera lipsa de inteligenţă şi onestitate politică, americanismul fără conştiinţă şi fără scrupul, goana 
după cumul şi diurne , creaţiunea de lefuri colosale ad-hoc pentru patrioţi violoncelişti , c-un cuvânt corupţia plebei de 
sus şi suferinţele poporului de jos, care plăteşte din sudoarea lui toate zădărniciile şi viciile celor ce-l stăpânesc , am 
crede în adevăr că cererea d-lui Stolojan, temerea ministrului de externe, sunt îndreptăţite . Daca neamul nostru ar fi 
energic şi viguros ca fericita rasă anglo-saxonă  din Statele Unite, Maiestatea Sa Poporul ar fi creat de mult pentru 
ilustraţiile liberalismului patriot ordinul Sfintei Cânepe , de toate gradele, dar mai cu seamă s-ar fi împărţit cu oarecare 
profuziune marele Cordon, tot la locuri largi şi de mare publicitate, în pieţe. Mulţi dintre patrioţi ar figura ca statue in 
persona şi nici de un piedestal aparte n-ar avea nevoie, căci sistemul de-a acorda cetăţenilor emeritaţi nemurirea e nou, 
e sistemul statuelor pendente, imitaţie după grădinile pendente ale Semiramidei . Şi oare nu sunt patrioţii adevărate 
grădini de virtuţi cari merită păstrate cât se poate de sus?
Dar noi nu suntem rasă anglo-saxonă .
La noi, după, ce cineva s-a învoit cu Warszawsky să puie ţara sub biciul cazacului , ca s-o mâie dinainte până 
dincolo de Balcani pe un ger de crăpau lemnele şi pietrele, în caz de-a se descoperi lucrul, e însărcinat el însuşi să 
conducă cercetările în contra sa, apoi e ales senator, trece în funcţii şi mai bine plătite şi stropeşte cu noroiul trăsurii 
sale pe acei pe cari i-a despoiat . Caracterul poporului nostru este atât de blând încât el pare făcut anume pentru ca cei 
virtuoşi să domnească peste el, ca de obicei. El nu se  indignează  de nimic; nici de afacerea Stroussberg, nici de 
îmbogăţirea peste noapte a patrioţilor după răscumpărare, nici de goliciunea şi mizeria în care-a trăit oastea noastră pe 
câmpul de război, nici de coincidenţa intrării truimfale cu cedarea Basarabiei, nici de Landau — Costinescu, nici de 
Mihălescu — Warszawsky , c-un cuvânt de nimic.
Prea e  fricos  d. Stolojan. Nu se teamă de nimic. Dinastia Cariagdi poate pune taxe peste taxe pe populaţia 
mahalalelor pentru ca să facă cât se poate de plăcută viaţa străinilor în Bucureşti, pe zi ce merge mai mulţi, guvernul 
poate îndoi şi întrei dările, niţică gură se va face, dar încolo nimic. Pentru ca poporul să-şi fi păstrat puterea lui de 
reacţiune în contra epocei turpitudinilor s-ar fi căzut să nu avem epoca de aur a fanarioţilor, în care Giani, Cariagdi, 
Carada şi C.A. Rosetti, în linie suitoare , s-au îngrijit a stârpi din rădăcini sentimentul de demnitate naţională. Atunci s-
au pregătit spiritul public de astăzi, atunci s-au creat terenul pentru activitatea lui Giani, Cariagdi, Carada, în linie 
coborâtoare , precum şi pentru frumoasele manipulaţiuni ale M. Sale Regelui drumurilor de fier, dr. Stroussberg.
Bietul Tudor şi cinstitele domnii de boieri mari cari au urmat după el, reacţiunea în contra fanarioţilor n-a durat 
decât 30 — 40 de ani, timp prea scurt pentru ca, prin părinteasca oblăduire , cum se zicea, şi prin bugetele cu baierele 
pungii legate cu şapte noduri, să poată îndrepta o ţară a cărei inimă era stricată. Fanarul de la noi a trebui să renască mai 
puternic în vlăstarele rămase în pământul ţării în fiii şi nepoţii de Caradale pân 'ntr-al şaptelea neam. Strămoşii au 
mâncat aguridă şi nouă ni se strepezesc dinţii.
De  aceea  n-avea  grijă,  onorabilă  tagmă!  Starostele  tău,  starostele  celui  mai  lucrativ  meşteşug  din ţară, 
meşteşugul patriotismului reversibil , e tare şi mare, va ramânea tare şi mare; căci pentru maniera sa de-a vedea, pentru 
maniera  sa  şi alor  săi de-a  manipula  cu degetele, şi-a creat America dunăreană, ce se mai numeşte încă în ironie 
România. Facem acum parte din concertul european, ne numărăm între obrazele subţiri care se ţin cu cheltuială. Papa 
Stroussberg a îngrijit să ne facă cunoscuţi la toată lumea, ba a îngrijit să facă din ţara noastră un loc de rendez-vous 
pentru tot ce globul lui Galilei are mai inteligent, mai virtuos, mai solid. Cum să nu mergem aşadar bine în predmetul 
celor politiceşti şi în toate predmetele ? 
Ş-apoi cine să se revolte? Meseriaşul strunit în gardă de Serurie,  săteanul pentru care întreaga organizaţie a 
statului a îngrijit ca să n-aibă cu ce-şi ţinea zilele de azi pe mâine ? Desigur nu. Regalitatea absolută a intereselor străine 
asupra ţărilor noastre e pe deplin asigurată; orice reacţie e cu neputinţă. Câţiva franci şi câteva masalale împărţite la 
primărie vor produce oricând simpatiile necesare unui guvern atât de onest şi vor închide gura nemulţumiţilor .
Trei sute de mii de lei cere d. Stolojanu ? E mult, prea mult. Trei mii sunt de ajuns, numai să se întrebuinţeze 
bine, anume pentru a pune fitil entuziasmului demult comprimat al unui popor fericit şi acest entuziasm se ştie că se 
aprinde, ca şi kalium pus în contact cu udătura .
 
[19 februarie 1881]
 
 
[„ÎN NUMĂRUL SĂU DE AZI…"]
 
În numărul său de azi ,,românul", hărţuindu-se cu opiniile opoziţiei, nu se sfieşte a formula următoarea dilemă:
 
Concluziunile dar a acestor fapte nu pot fi decât una din două:
Una: maioritatea naţiunii afirmă că toate acuzările  opoziţiunii  au fost şi  sunt  pe deplin neadevărate. Alta: maioritatea 
naţiunii, susţinând un guvern şi-un Parlament compus de bărbaţi iniorinţi , hoţi şi trădători dovedeşte că ea însăşi este pe deplin 
coruptă.
În cazul dendâi naţiunea a declarat şi declară de calomnii acuzările opoziţiunii şi le respinge.
În cazul d-al doilea, daca opoziţiunea declară că naţiunea este atât de coruptă, ai cui sunt membrii opoziţiunii ? Şi dacă ei 
declară că mama lor este coruptă, ce respect mai poate găsi la străini o asemenea mamă cu nişte asemenea fii?
 
Noi credem din parte-ne că  dilema  aceasta s-ar putea formula numai în cazul când  în adevăr naţiunea ar fi 
totdeuna stăpână pe voinţa ei, când ar putea-o emite clar şi statornic, fără să mai rămâie vro îndoială asupra intenţiilor 
ei; dar mai ales atunci s-ar putea stabili când guvernul n-ar dispune de mijloace pentru a falsifica opinia ţării şi pentru a-
i stoarce voturile. Înainte de a pune deci o asemenea dilemă ziarul guvernamental ar trebui să izoleze pe cale logică 
elementele ce dau tonul vieţii publice, factorii reali ai mişcării politice, şi să cerceteze mai de-aproape teascul care se 
aplică asupra acestor elemente.                                         
Se ştie înainte de toate că adevărata naţiune, patru din cinci părţi ale poporului nostru, nu ia parte la viaţa 
publică, a cărei sarcine le poartă însă mai greu decât oricine altul. Aceste patru din cinci părţi sunt sătenii , cari în 
adevăr n-au nimic comun cu d-nii Giani, Cariagdi, Carada, C.A. Rosetti, nici măcar originea, necum interesele sau 
altceva.
Deasupra acestui element, cel mai numeros şi mai nefericit totodată, există ţara legală sau ceea ce „românul" 
botează cu numele de ,,naţiune", iar paralel cu ţara legală există elemente parazite cari şi-au făcut din politică o meserie 
foarte lucrativă. Aceste elemente  parazite  , lipsite de merit, de avere, de ştiinţă,  sunt strâns  legate între ele prin 
comunitatea nulităţii lor, invidia îi uneşte contra oricărui merit adevărat, sărăcia îi struneşte şi-i ţine uniţi contra ţării 
legale, care se zvârcoleşte neputincioasă sub torturile teascului electoral. Miile de funcţii administrative şi sutele de 
funcţii judecătoreşti, toate amovibile , sunt puse în mişcare într-un singur scop, pentru a stoarce voturile ţării legale. Se 
înţelege că fiece alegător [î ]şi are interesele sale materiale. De fiecare din aceste interese atârnă cîte un fir al maşinii 
administrative. De-o zice alegătorul nu, curentul electric al maşinii izbeşte în acel interes şi-i ucide sâmburele vital, de-
o zice da, [î ]şi poate vedea în linişte de treabă. Nu putem aştepta însă de la oameni — şi oameni suntem toţi — ca, 
pentru un interes general care nu poate fi priceput decât prin reflecţie , să-şi pună zilnic în pericol existenţa lor şi a 
copiilor lor, ca aciia cari n-au nimic de pierdut. Abia o 
avere foarte întemeiată, care nu poate atârna în nici un chip de iubirea sau ura administraţiei, [î ]l face pe om capabil, în 
România, de-a se opune făţiş guvernului. Dar acei cari, într-un chip ori într-altul, cată să muncească pentru a se ţinea 
deasupra apei nu-şi vor crea de buna lor voie piedeci zilnice intereselor lor, piedeci personificate în subprefecţi viţioşi , 
maiori cocoşaţi de gardă civică şi alţi monştri din regnul organic al celor ce n-au nimic de pierdut şi totul de câştigat .
Ar mai rămânea o cale pentru ca ţara să zvârle cât colo pe patrioţii cari o guvernează: o mişcare violentă. Dar 
aceasta ar constitui totdeuna un pericol internaţional şi ţara legală e prea patriotică pentru a apuca o asemenea cale. 
Când elementele roşii sunt în opoziţie, atunci altceva. Dar bată războiul la uşă, dar vie pieirea a doua zi, puţin le pasă 
patrioţilor de meserie. Din contra, se pun în înţelegere cu străinătatea ca să răstoarne guvernul, căci când dumnealor nu 
sunt la putere orice mijloc de-a parveni e bun, chiar ameninţări de asasinare adresate capului statului.
Iată dar cum o naţiune necoruptă chiar poate avea un guvern ş-un parlament compus de bărbaţi „iniorinţi, hoţi şi 
trădători", cum grăieşte „Românul" şi „gura păcătosului adevăr grăieşte".
 
[20 februarie 1881]
 
 
[„PE CÂND DISCUTĂM ..."]
 
Pe când discutăm în capitală cestiuni de politică generală sau teza, pusă de d. C.A. Rosetti în ,,Românul", daca 
guvern şi Parlament sunt compuse din bărbaţi corupţi şi ,,iniorinţi", ţara, în părţile ei constitutive, merge spre disoluţie 
şi anarhie. Şi-n adevăr nici că se poate altfel. Precum rolul meseriaşului e de a produce obiecte de utilitate, tot astfel 
rolul administraţiei e o lucrare concretă, de valoare, ca oricare alta. Administraţia înlătură, prin puterea care i-o dă 
autoritatea statului,  piedecele  cari se opun dezvoltării economice şi intelectuale a unei ţări. Această operă e foarte 
diversă . Ici piedeca se prezintă sub forma lipsei de cultură şi o şcoală bună ar înlătura-o ; colo se prezintă sub forma 
unui  râu  de munte care rupe poduri şi strică drumurile: regularea în albie ar însemna înlăturarea ce se opune 
comunicaţiei ; dincolo piedeca dezvoltării se arată sub forma decadenţei morale: un preot bun şi pătruns de datoria lui 
ar fi de trebuinţă. E o muncă zilnică şi de secoli aceasta, care încetează abia atunci  când  un popor a ajuns la o 
dezvoltare atât de înaltă încât să nu mai aibă nevoie de-o autoritate pronunţată a statului şi să-şi vază în fiece punct 
singur de interesele lui.
La noi? Se aleg patrioţii cari n-au cu ce trăi şi cari în  viaţă-le au făcut cele patru clase primare,  învingând 
cruzimile abecedarului, şi se populează cu ei subprefecturile , primăriile şi prefecturile şi tot mai avem pretenţia de-a 
administra? O asemenea administraţie e mai rea decât nici una. Înainte cel puţin nu exista această ramură a activităţii 
statului; individ şi comunităţi erau avizate a înlătura singure pe cât puteau piedecele ce se opuneau dezvoltării simple a 
unui popor pe jumătate agricol, pe jumătate păstoresc . Dar administraţia actuală, cu elementele din care e compusă, 
constituie ea însăşi o piedecă permanentă a dezvoltării noastre, cu atât mai mare cu cât , în loc de-a moraliza , corupe .
Pentru a se vedea în ce stare  sunt  judeţele noastre  extragem  din  Expunerea situaţiunii lor pe anul 1879 
următoarele pasaje din raportul prefectului de Bacău, d. A. Vidraşcu :
 
În privinţa mersului instrucţiunii din comunele urbane nu voi avea nimic de obiectat , căci profesorii şi institutorii respectivi 
nu lipsesc a-şi face datoria; cu toate acestea conduita în societate şi disciplina a câţiva profesori lasă mult de dorit; este însă de sperat 
că această mică minoritate de profesori se va convinge cu timpul că dânşii sunt chemaţi nu numai pentru a instrui tinerimea, dar şi 
pentru a o educa şi, prin conduita lor morală şi neprihănită , a le servi de exemplu şi emulaţiune pentru viaţa lor cetăţenească în 
viitor. 
Nu tot astfel însă voi putea zice pentru comunele rurale. Aci în multe părţi, escepţiune de Răcăciuni , Moineşti , 
Tamaşi , Oneşti, Valea rea etc., şcoalele sunt numai o sinecură , căci învăţătorii, sau din lipsa tacticei , sau din lipsa 
practicei , sau din negligenţa şi a puţinului control ce au, mai totdeuna nu ţin clasă, şcoalele sunt depopulate şi astfel 
copiii rămân pierzându-şi timpul zadarnic. La aceste defecte sunt tot atât de culpabile şi autorităţile comunale, cari nu 
îngrijesc de şcoală şi cari nu aplică cu rigoare legea învăţământului în ceea ce priveşte competenţa lor.
 
……………………………………………………………………………………………………………………… 
 
Subsemnatul, iubind totdeuna adevărul, nu mă sfiesc a vă spune că moşiile judeţului sunt rău exploatate prin 
viţioase şi nesigure arendări , cari nu plătesc câştigurile la timp, dau loc la procese şi fac ca aceste moşii să fie, pot zice, 
neproductive  . Hotarele  sunt  încălcate  de vecini;  reprezentaţiunea  judeţului  pân' acum  n-a urmărit  reintegrarea 
posesiunii sau reînnoirea hotarelor încălcate prin hotărnicii judecătoreşti, pădurile au fost brăcuite şi, ori de cîte ori 
judeţul a pus vreo moşie în administraţie de regie, rezultatul gestiunii a fost aproape nul, precum s-a întâmplat la moşia 
Chetrişu . În ceea ce priveşte imobilele urbane iarăşi trebuie să mărturisim cu părere de rău că arest judeţean nu avem, 
numeroşi arestaţi se pedepsesc inuman în atenansele deteriorate ale tribunalului; cazarme nu avem, călăraşii stau cu caii 
şi  armătura  lor în ploaie, în ograda  prefecturei  ,  având  comanda  escadronului  numai cancelaria  1 în  atenansele 
prefecturei , foastele bucătării deteriorate ale repauzatului Panait Docan . Grădinile de lux sunt dezgrădite , arborii 
stricaţi în cea mai mare parte, iar zidurile localurilor principale ale diferitelor cancelarii crăpate, acoperişurile găurite , 
putrezind de ploaie,  mobilierul de cancelarie asemenea  insuficient  şi d-abia întreţinut  ; frumosul teren din mijlocul 
oraşului, care este dat cu chirie fictivă , adecă mai mult degeaba, comunei de Bacău, pentru cazarma pompierilor , şi pe 
care edificiul ce era pe acel loc este ruinat cu desăvârşire , nu produce nimic pentru judeţ, care a dat 2000 galbeni pe 
acel loc când l-a cumpărat, în scop de-a construi pe el un palat administrativ.
Cu toate acestea,  observaţi compturile  şi bugetele anilor trecuţi şi vedeţi ce sume  enorme  s-au cheltuit în 
reparaţiuni şi pentru mobiliere de cancelarii.
 
……………………………………………………………………………………………………………………… 
 
La 1864, când s-a aplicat legea rurală, locuitorii posedau numai boi de jug 22 428. Acest număr de vite a scăzut 
foarte, locuitorii nu au în posesiunea lor nici jumătate din vitele ce au avut la 1864 şi, cugetând , mai multe idei se 
prezintă spiritului pentru a descoperi de unde provine această însemnată scădere a  avutului  lor. Prima cauză este 
negreşit înfiinţarea căilor ferate, cari au ridicat  înlocuitorilor  beneficiul important ce trăgeau din  cărăuşie  . Apoi 
uşurinţa cu care o mare parte din locuitori au privit împroprietărirea lor, înmulţirea cârciumelor şi lipsa de credit şi de 
capital.
Locuitorii produc foarte puţin, ogoarele lor sunt rău cultivate şi mulţi dintre dânşii au înstrăinat pământurile ce li 
s-au dat de - abia acum 15 ani.
Fiziceşte vorbind, populaţiunile de la ţară au fost şi sunt bântuite de boale contagioase . Anghina difterică a 
distrus o mare parte a generaţiunii viitoare. Moraliceşte vorbind, ele nu au făcut nici un progres în cultură; mulţi din ei 
nu au idee de morală; unii muncesc, dar produsul muncei lor îl consumă la cârciumă şi se reîntorc iarăşi la muncă când 
necesitatea sau  autoritatea-i forţează  . Aceştia  sunt  încă cei mai cumsecade. Alţii petrec timpul lor cu  furturi  şi 
desfrânări ; cârciuma este pentru ei azilul ce nu-l părăsesc şi mulţi din cârciumari sunt gazdele lor. Căsătoria nu este 
respectată ; clerul de la ţară se află în o mare parte pe o scară de cultură foarte inferioară; sărmanii copii mici nu ascultă 
decât vorbe rele, sudălmi şi bătăi se aplică asupra lor şi a mumelor lor; bărbaţii se bat foarte des între dânşii ; bătăliile 
lor sunt foarte violente, ca la nişte adevăraţi sălbateci europeni; se rănesc grav, adeseori se ucid. Această generaţiune 
neomenoasă, ruşinea unui stat civilizat, aceşti oameni perverşi şi fertili în crime, delicte şi contravenţiuni de tot soiul se 
ruinează prin mişelii şi rea viaţă.
 
Nu trebuie să generalizăm aceste fapte pentru a şti că toată ţara stă tot astfel. Datele statistice, pe cât există, ne 
dovedesc că, din momentul ce regele Stroussberg cu prietenul său Brătianu a început a avea influenţă asupra vieţii 
publice din România, s-au produs o serie de rele de-o necontestată generalitate.
Se observă o scădere generală a populaţiei rurale, care se urcă în raport direct cu creşterea demoralizării, a 
ireligiozităţii şi cu întinderea viciilor . Dar această descreştere , pentru a avea loc, e natural legată de degenerarea fizică 
a rasei române.             
Se observă în acelaşi grad o descreştere a numărului instrumentelor de muncă, a numărului vitelor. Pe de-o parte 
deci exigenţele economice ale unui stat pretins civilizat cresc zilnic şi pretind o muncă din ce în ce mai întinsă pentru a 
fi acoperite, pe de alta, prin degenerarea fizică a rasei muncitorului şi prin pieirea instrumentelor sale de muncă, se 
înlătură însuşi posibilitatea muncii.
Paralel cu aceste două rele generale, cari creează goluri din ce în ce mai mari, observăm că punctele de fruntarie 
se deschid pentru a face loc roiurilor de străini cari
___________
 1 Redactare stângace pentru: numai comanda escadronului având cancelaria. 
vin spre a suplanta un popor ce piere prin inepţia fiilor lui. Douăzeci de mii pe fiece an! Un oraş întreg!
Dar cui îi merge bine în împrejurările acestea sunt patrioţii, Cariagdii , Caradalele,  Costineştii , oameni fără 
patrie hotărâtă şi fără naţionalitate hotărâtă , străini cari în generaţia a doua primesc cu braţele deschise pe străinii ce ne 
vin în generaţia întâia .
La ce stare în adevăr au căzut poporul nostru de la 1866 încoace? Un prefect răspunde: la starea de sălbateci într-
o ţară europeană. Şi drept vorbind nu mai e de recunoscut. Gospodăria lui de altădată, oricât de simplă, [î ]şi avea 
ramificările  ei. Alături cu munca  câmpului  [î  ]şi avea industria lui de casă, care îl ocupa iarna împreună cu toată 
familia; frumoasele datini strămoşeşti, statornice ca şi caracterul şi limba, înlocuiau până la oarecare grad civilizaţia ce 
lipsea. Astăzi acele datini s-au stins în mare parte, iar în loc a rămas golul sufletesc, mai amar şi mai greu de suportat 
decât  chiar sărăcia.  Neavând  nimic de sperat de la aliaţii străinilor, pe cari nu-i mai pricepe, poporul nostru se 
abrutizează prin băuturi şi e cuprins de fatalismul raselor condamnate la nefericire.
Înainte, mereu înainte Americă a Orientului! E drept că dinaintea vaporului regelui Stroussberg pier codri şi se 
stinge un neam întreg . . . dar ce vă pasă vouă de aceasta?
După voi potopul!
 
[21 februarie 1881]
 
 
[„O MANIFESTAŢIE ZGOMOTOASĂ ..."]
 
O manifestaţie zgomotoasă a studenţilor din Viena în contra partidului guvernamental, sprijinit de reprezentanţii 
naţionalităţilor, a făcut să se reivească între aceştia şi în foile boeme ideea de-a muta sediul Parlamentului austriac din 
Viena la  Kremsier  . O asemenea  strămutare  ar fi un semn grav al situaţiunii. În adevăr,  când  Parisul era în plină 
revoluţie Parlamentul francez s-a convocat la Versailles; când în anul 1848 a izbucnit în Viena o mişcare revoluţionară, 
care secunda pe cea din Ungaria, Parlamentul austriac s-a mutat la Kremsier . Presa din Viena, fiind esclusiv germană şi 
susţinând  din punctul ei de vedere preponderanţa politică şi economică a  elementului  german din Austria, opinia 
publică a capitalei cată până în sfârşit să se pronunţe din ce în ce mai mult în contra unui curent de idei asemenea 
îndreptăţit, în contra dezvoltării egale a celorlalte naţionalităţi din monarhie. Pe cât timp opinia aceasta e latentă sau se 
manifestă numai pe căi legale nu există pericol pentru Viena de-a fi oarecum decapitalizată ; dar din momentul ce 
manifestări  populare  zgomotoase  ar  impiedeca  libertatea  de  acţiune  sau  de  opiniuni  a  majorităţii  actuale  a 
Parlamentului, aceasta ar fi silită a-şi asigura libertatea de discuţie şi de hotărâri mutând sediul Parlamentului într-un 
oraş în care masele sunt prea puţin numeroase sau politiceşte prea indiferente pentru a silui acţiunea puterii legiuitoare.
Frumoasa şi vesela capitală a Austriei nu prea merită o pedeapsă atât de grea, sau era un timp cel puţin în care n-
ar fi meritat-o . Mişcarea copilăroasă de la 1848, deşi pătată prin crimele demagogiei, e lipsită de orice raţiune politică, 
e o dovadă că Viena n-a făcut nicicând politică serioasă. Există oare ceva mai absurd decât conivenţa revoluţiei din 
Viena, oraş ce datoreşte totul Casei de Austria, cu revoluţia din Ungaria, îndreptată contra dinastiei şi unităţii 
monarhiei?
Puţin bun simţ trebuie pentru a înţelege că ceea ce se petrece acum în Austria e dictat de necesităţi politice cari 
se impun şi contra cărora elementul german face rău de  se 'mpotriveşte  . În adevăr, cestiunea Orientului se poate 
reaprinde în orice moment, o ciocnire între Austria şi Rusia poate avea loc. Ar fi însă o politică bună de-a nemulţumi 
elementele slave ale monarhiei tocmai în momentul în care fatalitatea ar decide ca Austria să se  ciocnească  cu un 
imperiu slav cum e Rusia? Nu presupunem că provinciile s-ar răscula sau numeroasele elemente slave ale monarhiei n-
ar oferi un sprijin suficient în momente hotărâtoare . Desigur, nu. Dar cu ce inimă ar contribui provinciile, cu ce 
inimă s-ar lupta oştirea pentru o patrie în care dorinţele legitime şi de puţină însemnătate sunt tratate într-un mod atât de 
vitreg de elementele dominante? Aşadar necesităţi de politică esterioară mai cu seamă silesc pe guvern şi pe Parlament 
să transige cu dorinţele naţionalităţilor şi să le dea puţin din multele ce cer.
În vederea complicaţiunilor posibile al căror obiect poate fi monarhia se observă oarecari pregătiri şi din partea 
românilor din Ardeal, în vederea viitoarelor alegeri pentru Parlamentul Ungariei. Se ştie că, de la dualism încoace, 
sistem înfiinţat peste voia românilor ardeleni şi, în parentez vorbind, contra voinţei intime a împăratului chiar, partea 
cea mai însemnată a românilor din Ardeal s-au abţinut ostentativ de la alegeri, pe cuvântul că, deşi de facto se supun 
legilor votate de acel Parlament, de vreme ce ele sunt investite cu sancţiunea împăratului, ei totuşi nu recunosc Ungariei 
dreptul de a legifera pentru Ardealul istoriceşte autonom şi a căruia uniune cu Ungaria se 'ndeplinise cu de-a sila, fără a 
se consulta majoritatea română a populaţiei.
În situaţia actuală însă românii cred de cuviinţă a reîncepe o politică activă, a alege deputaţi pentru Parlamentul 
Ungariei. Foile române deci publică următorul apel cătră alegătorii români din Transilvania.
 
Comitetul electoral central din Sibiiu,  esmis  de cătră conferenţa generală electorală din 1878,  terminând  lucrările sale 
preparatorii , convoacă o adunare generală a alegătorilor români din Transilvania pe 12 mai st.n. anul curent, la 10 ore a.m. la 
Sibiu.
Spre acest scop fiecare cerc electoral va trimite cîte doi delegaţi.
Obiectul conferenţei va fi stabilirea atitudinii alegătorilor români faţă cu alegerile proxime dietale .
Sperăm că conferenţa va fi cercetată într-un mod demn de importanţa cauzei.
 
Sibiiu, 1 martie 1881
Nicolae Popea 
prezident
George Bariţ
Secretar
 
Deşi pe noi direct nu ne influenţează această mişcare, însă, pentru raporturile cordiale ce dorim să existe nu 
numai între guvernul nostru şi acelea ale ţărilor învecinate, ci şi între opinia publică de la noi şi cea de la popoarele 
învecinate, dorim succes acestei mişcări, spre mulţumirea reciprocă a elementelor politice cari, numai spre răul lor 
comun, îşi pun piedeci dezvoltării lor naturale.
 
[22 februarie 1881]
 
 
[„NU AVEM NICI O INFORMAŢIUNE ..."]
 
Nu avem nici o informaţiune asupra dispozitivului sentinţii din Lipsca: guvernul a făgăduit în Cameră că ni-l va 
comunica cel mult peste zece zile.
Până atunci vom rezuma părerile ,,Oficiosului ", treptat, cum se manifestă, asupra acestei cestiuni, pe care noi 
am numit-o , fără a fi dezminţiţi până acum de evenimente, nodul strousbergian , fatal oracol pentru viitorul ţării.
 
Convenţia Landau a esistat; cu dânsa s-a slujit avocaţii guvernului român în celelalte instanţe prin care a trecut procesul 
terminal la Lipsca. Statul nu este proprietar al căilor ferate Roman vârciorova ; înainte de acest proces era cel mult un mandatar al 
Societăţii Acţionarilor, cu sediul în Berlin; acum chiar acest mandat aleatoriu este judiciarmente anihilat . Este adevărat, precum 
susţine ,,Timpul", că statul român acţionar nu va putea fixa o dividendă ad libitum , chiar în ipoteza cea mai fericită, pentru acţiunile 
neprezintate la schimb. Ce vreţi, la Berlin sunt două justiţii: una pentru germani, alta pentru români !
Ne rămâne însă un refugiu; pe o cale extraordinară vom accelera amortizarea 6% (Schuldversch reibung ) micşorând 
astfel beneficiele de repărţit ca dividendă acţiunilor vechi neprezintate la schimb. 
Până la ultimul aliniat mărturisirile „Românului" n-au nevoie de comentarii: ele dovedesc că, vrînd - nevrînd , s-
au convins şi oficialii că nu mai merge cu subterfugiile , că opiniunea ,,ţării libere" s-a alarmat groaznic.
Aşadar, tradusă în mod concret, situaţiunea juridică a statului e următoarea, graţie convenţiunii din martie 1880:
Sediul Societăţii la Berlin; toate încercările guvernanţilor de a-l strămuta în Bucureşti rămase infructuoase ; 
adunarea generală din noiemvrie trecut nu ne-a produs decât pe Carada costinescu , consilieri, şi pe Calinderu stătescu , 
directori.
Din aceşti doi din urmă, unul se consolează de infidelitatea limbei lui Goethe, de inflexibila ei hotărâre d' a nu-i 
intra în cap, se consolează  zicem cu limbele roşii, cu mărunţişurile de aramă,  cositor  şi ipsos cu care a împodobit 
cabinetul arheologico-administrativ din Charlottenstrasse ; ceea ce nu pare a satisface deloc pe fostul cârciumar Vitza şi 
actual director real la Berlin, gratia Hansemamii ; — altul [î ]şi vede de procesele sale particulare pe la Curţile din 
Craiova şi Bucureşti. Are şi dreptate. Ce ar cântări tot materialul său juridic în administraţiunea tecnică a căilor ferate, 
care pentru procese plăteşte alţi avocaţi? Administraţia este lăsată dar universalului colonel Fălcoianu, care din când în 
când [î ]şi reaminteşte de donchişoteştele vremuri când , pe estrada Ateneului , învăţa pe amatori că s-ar coti mai practic 
şi exact butoaiele reducându-le doagele la orizont ! — Ce timpuri de criză erau pe atunci!
Cât despre consiliarii  Carada costinescu  [î  ]i cunosc cititorii; unul se  preumblă  la Paris —  preumblare  gras 
plătită ; secundul scrie în Bucureşti cai verzi pe pereţi.
Acestea ne erau cunoscute, nu era nevoie să ni le mai confirme „Românul" şi în numărul lui de ieri.
Ne oprim dar puţin asupra alineatului ultim din rezumatul ce făcurăm mai sus. Vă plângeţi , judicioşi financiari, 
că  justiţia  Germaniei  nu  s-a purtat  cinstit  cu  românii,  aveţi  chiar  aerul  de  a  zice:  Bage  bine  de  seamă  ţara 
răscumpărărilor  de căi ferate,  că nu ştie cu cine are a face! Toate bune, dar vă întrebăm: dacă  ţinându-vă  de 
convenţiune, dacă făcând sacrificii greu, foarte cu greu de suferit pentru bugetul nostru, şi aţi fost trataţi astfel, ce se va 
întâmpla când veţi cerca să eludaţi chiar convenţiunea, să nu plătiţi detentorilor de acţiuni primitive nepreschimbate 3 
1/2 % şi  priorităţilor  8%? Ştim ce se va întâmpla  ,  precedentele  şi  umilirile  de  până  acum ale guvernanţilor ne-o 
confirmă: veţi primi ordinul de a le plăti al pari. Această plată nu va produce lichidarea , cinstiţi financiari! Numai când 
veţi plăti şi cele 44 500 000 6% cu 33 1/3 peste sută, plus un premiu de 2 — 3%, plus, în fine, un provizion gras, veţi 
obţine această combinaţie . Poate, şi acest poate este natural, ca să cădeţi la învoială cu Landau, cazul cel mai fericit ca 
să  curmaţi neînţelegerea  ,  plătindu-i primitivele  al pari şi  priorităţile  mai ştim cu  cât  peste sută, însă această 
combinaţiune, mai repetăm, nu atrage lichidarea . Altminteri ţara va plăti 3 1/2 % şi 8 % în timp de peste 75 ani de 
acum înainte la nişte acţiuni pe cari nimeni nu le va sili să-şi rădice cursul peste 50%. Iată în definitiv tabloul scurt dar 
exact al situaţiunii ce ne-aţi creat cu fericita afacere; cât despre cuvântul de lipsiţi de patriotism ce ne adresaţi , el vi se 
întoarce fără să ne dăm osteneala de a vi 'l trimite cu poşta: lipsă de patriotism dovedeşte acela care, fiind la cârma 
statului, ascunde situaţiunea esactă, inducând în eroare opiniunea mandatarilor ţării; patriot e cel ce, cunoscând-o , o 
studiază din vreme şi caută a-i aduce îndreptări .
Nu păreţi însă a fi de această opiniune, căci încă o manoperă nenorocită vă mai dă şi astăzi pe faţă arama. 
Cu ocaziunea dezbaterilor din Camere, anul trecut, vociferaţi — nu găsim altă espresiune mai patriotică — că 
anuitatea ce se va înscri în bugetul anual nu va fi mai mare de lei 18 857 880, adecă ca şi cea plătibilă sub concesiunea 
Stroussberg. Pe această bază erau formate şi tabelele de amortisment anexate la proiectul de convenţiune; pe aceste date 
s-au şi scris atunci nişte broşure de circumstanţă cari recunoşteau oarecum exactitatea calculelor d-lui Sturza.
Nimic însă mai inexact ca promisiunea de astă primăvară , căci iată ce cetim la pag. 12 — 13 din proiectul de 
buget al datoriei publice pe 1881 —82.
Amortisment , procente, comisioane pentru căile ferate Roman vârciorova pe 1881—82 lei 19 144 280
Aceeaşi anuitate în anul 1880 — 81 lei 18 609 750
Deci anuitatea din 1881 —82 e superioară celor din anii trecuţi cu lei 534 530. 
Întrebăm pe d. dr. în matematice Haret — nu am face acelaşi deranjament  d-lui Kirilov  , un alt apărător al 
exactităţii calculelor în anul trecut, căci, fiind funcţionar, nu credem că ar avea curajul să se pronunţe altfel astăzi — 
întrebăm pe eminentul d. Haret dacă ar ajunge şi acum, faţă cu anuitatea de 19 144 280 la aceleaşi rezultate băneşti 
favorabile statului ca-n anul trecut.
Să nu ni se replice cu justificarea ce o vedem la pag. 3 —4 din acelaşi proiect de buget. Ea este un paliativ din 
care n-ar rezulta nicicum că în bugetul datoriei publice nu este trecută o anuitate cu lei 286 400 mai mare decât suma 
fixă de lei 18 857 880 cât se plătea de ţară sub concesia Stroussberg.
La această  neexactitate , trecută în proiectul de buget fără sfială, se mai adaugă o călcare de lege mult mai 
colosală, care într-un stat constituţional c-un regim parlamentar altfel decât la noi ar trage nu ştim unde pe cel ce a 
făcut-o.      
Iată despre ce e vorba.
După convenţia din martie, 20 milioane în 6% nu pot fi puse în circulaţiune decât pentru un scop determinat: 
îmbunătăţirea trascului şi materialului rulant al căilor ferate. îmbunătăţiri nu am văzut începându-se sau proiectându-se 
nicicum; un lucru însă am văzut: obligaţiuni cu numerile 237 000 şi 450 000 puse în circulaţie, deşi aceste obligaţiuni, 
după toate probabilităţile  , trebuiau să se găsească încă în Casa statului, iar nu să li se plătească procente şi să se 
înstrăineze încă de acum un an.
Ce verset ar mai adăuga Strada Doamnei la Cântarea Cântărilor ca să se spele şi de acest necalificabil fapt?
 
[22 februarie 1881]
 
 
[„«INDEPENDANCE ROUMAINE »
CUPRINDE  ŞTIRI..."]
 
,,L'independance , roumaine " cuprinde ştiri şi apreciaţii asupra unor propuneri pe cari d. Brătianu le-ar fi făcut 
partidului conservator spre a-şi asigura din partea acestuia o atitudine mai conciliantă ; ştiri pe cari le reproducem tale 
quale .
În n-rul său de sâmbătă , 21 fevruarie, ziarul francez cuprinde sub rubrica ,,Informaţiuni" următoarele:
 
Ceea ce avem de spus e de-acum câteva zile şi n-a izbutit, însă cu toate astea nu e mai puţin interesant.
Când s-a făcut propuneri unora dintre membrii partidului conservator de-a intra în cabinetul Brătianu aceştia şi-au pus 
condiţiile.
Iată ceea ce cereau:
Remaniare  deplină a cabinetului care va fi compus din juna dreaptă şi din juna  stângă  ;  dizolvarea  Adunărilor; 
şaptesprezece prefecturi date conservatorilor; nouăle Adunări întrunite vor alege pe d. Lascar Catargiu prezident al Senatului şi 
pe d. Brătianu prezident al Camerei deputaţilor.
D. Brătianu n-a primit.
 
Aprecierile foii franceze asupra acestei încercări au apărut c-o zi înainte, în n-rul de vineri, 20 fevruarie. Iată - le 
:                                                    
 
Încercările d-lui Brătianu de a-şi reforma ministeriul  introducând  în el elementul conservator n-a izbutit. D-nii Carp, 
Cantacuzin şi alţii n-au muşcat în undiţa ministerială.
Dar destăinuirile pe cari d. Brătianu le-a făcut şi negoţierile cari au avut loc merită ca să revenim asupră-le, pentru că ne 
dau o idee foarte interesantă de situaţia generală a lumii noastre politice.
Se ştie că în cursul lui ianuarie şeful partidului liberal a vorbit cam în chipul următor cu conservatorii, pe cari voia să-i 
înroleze sub steagul său: Văz că ţara nu poate să continue a merge în acest chip; guvernul e paralizat prin exigenţele şi dezbinările 
partidului propriu. Şi asta în ajunul unor mari evenimente în Orient. În asemenea împrejurări românia are nevoie de un guvern tare. 
Nu există decât un mijloc de a constitui un asemenea guvern şi acesta e de-a mă debarasa de elementele rele ale partidului meu, iar 
dv. din parte-vă să vă degajaţi de elementele rele ale partidului d-v . Atunci se va putea stabili o înţelegere asupra unei programe 
comune. 
Era ademenitor .
Din tabăra conservatorilor s-a aţinut urechea la glasul sirenei guvernamentale.
S-a discutat.
Dar bunul simţ politic a învins.
S-a refuzat, şi negociaţiile s-a rupt.
Cu toate acestea s-a stabilit rezerva de-a reveni în cazul unei complicaţii europene care ar sili ţara de-a lua o hotărâre critică.
• 
Ţinta urmărită de d. Brătianu prin aceste propuneri e lesne de 'nţeles .
Având a legitima acte importante făcute şi a pregăti altele, e incontestabil că are nevoie de-o mai mare putere morală decât 
cea pe care i-o dau Adunările actuale şi miniştrii de cari e înconjurat.
Prin introducerea elementului conservator în sânul ministeriului opoziţia, deja dezbinată şi slabă, ar fi fost nimicită c-o 
singură lovitură.
Pe de altă parte partidul conservator s-ar fi făcut solidar cu toate actele liberale.
Ar fi fost o operă de maistru!
Dar, ca bun tactician politic, d. Brătianu prevăzuse în acelaş timp posibilitatea unui refuz din partea conservatorilor. Şi 
acest refuz [î ]i convenea , pentru că existenţa numai a unor asemenea negociaţiuni trebuia să fie neapărat o gogoriţă pentru 
majoritate, care s-ar fi grăbit mai bine de-a se supune decât de-a lăsa pe inamic să intre în cetate.
Ceea ce s-a şi întâmplat .
Astfel, în toate chipurile, manopera a fost în avantajul autorităţii şi puterii d-lui Brătianu. . . Dacă negociaţiunile de cari am 
vorbit ar fi izbutit am fi văzut pe d-nii Carp, Cantacuzino, Maiorescu venind să completeze colecţia de miniştri trecători organizată 
de d. Brătianu.
 
Deşi tot ce cuprinde ziarul francez ca substanţă nu se poate datori decât indiscreţiunii , iar informaţiunile sale nu 
pot fi decât cojile puţin însemnate a adevăratului sâmbure al cestiunii, abia indicat prin cuvintele ,,rezerva de-a reveni în 
cazul unei complicaţii europene care ar sili ţara de-a lua o hotărâre critică", totuşi, în marginele unei stricte discreţiuni , 
putem spune că n-a fost vorba de intrarea partidului conservator în guvern, ci numai de atitudinea parlamentară a lui în 
vederea unor anume evenimente, oricare ar fi îndealtmintrelea guvernul ţării. Prin urmare n-a putut fi vorba de intrarea 
d-lui Maiorescu în cabinetul Brătianu.                                 
 
[24 februarie 1881]
 
 
[,,IERI SEARĂ NI S-A COMUNICAT..."]
 
Ieri seară ni s-a comunicat telegrafic cuprinsul unei depeşe, primite din Berlin de ziarul ,,Daily News ", în care 
se zice că principele de Bismarck crede nefolositoare silinţele ce şi le dau reprezentanţii puterilor la Constantinopol 
pentru a menţine pacea; principele crede că războiul nu se poate înlătura, afară doar dacă s-ar ceda Greciei Creta.
În adevăr, marile puteri,  simţindu - se  în neputinţă de a se  descurca  din afacerea  greco-turcească  pe care-o 
luaseră  asupră - şi , au găsit cu cale a oferi principelui de Bismarck  arbitrajul cestiunii; ministrul plenipotenţiar al 
Germaniei, sosit la Constantinopol, a dat din nou curs negociaţiunilor . Procederea a fost de astădată destul de blândă ; 
nu s-a mai prezintat Porţii o notă colectivă ca în afacerea Dulcigno , nici nu i s-a dat a înţelege că puterile sunt sătule de 
obiecţiuni şi nu vor să mai auză nimic. Această precauţiune a fost necesară nu atât din consideraţie pentru Poartă, ci de 
teamă că o nouă notă colectivă ar putea să angajeze la o demonstraţie navală, al cărei efect a fost de-a arăta slaba 
consistenţă a concertului european şi tactul Porţii de-a calcula pân-în ultimul moment cu slăbiciunile şi dezbinările 
subsistente , pe când scopul demonstraţiei era tocmai contrariul: de-a dovedi unirea deplină a Europei şi de-a lua văzul 
Porţii.
Vinerea trecută, Sever Paşa şi Ali Nizami, delegaţii Porţii însărcinaţi a lua parte la tratările cu ambasadorii, şi-au 
făcut  vizitele  la reprezentanţii puterilor, iar duminică s-a ţinut la d.  Göschen  , ambasadorul Engliterei, cea  dendâi 
întrunire privitoare le nego - 
cierile turco-grece . Seara ambasadorii s-au întrunit la d. Tissot , ambasadorul Franţei, şi au ţinut o a doua conferinţă. 
Comunicându-ni-se ţinerea acestor conferinţe, se adaugă că nu transpirase nimic în publicitate despre discuţiunile ce s-
ar fi urmat între ambasadori .
Ceea ce transpiră aşadar e numai opinia principelui de Bismarck asupră-le: că războiul e inevitabil.
Cele şase note separate ce i s-au prezentat Porţii şi cari, adunate la un loc, constituie în esenţă o notă colectivă 
întrebau fără îndoială până unde Poarta mai poate augmenta propunerile ce le făcuse prin nota ei de la 3 octomvrie. 
Aceste propuneri ale ei  respingeau  linia trasă de Conferinţa din Berlin; ea refuza de-a ceda pacinic Albania, adecă 
Epirul cu  Ianina  şi  Mezzovo  , iar în rezistenţa ei afla poate oarecare încurajare din partea guvernului austriac. 
Înarmările ei febrile , repedea strângere a redifilor sub steaguri, făcută cu acea uimitoare şi dureroasă voinţă de-a se 
sacrifica caracteristică pentru poporul turcesc, dovedesc că Poarta are destulă încredere în sine pentru a nu ceda sau cel 
puţin că a înţeles cumcă momentul de-a ceda n-a sosit încă. Ea ştie prea bine că un popor care, în urma calităţilor şi a 
defectelor sale, şi-au întins umbra puterii asupra a trei continente nu piere fără a lăsa urme adânci , fără a atrage în 
cădere-i şi pe alţii, fără a da loc unei conflagraţiuni generale. Şi aceasta n-o ştie numai ea; o simt toţi. Acest sentiment 
îndulceşte notele puterilor şi le face a călca lin împrejurul forţelor  elementare a căror  izbucnire ameninţă a da foc 
Europei.
 
[25 februarie 1881]
 
 
[,,ATÂT NE MAI LIPSEA .. ."]
 
Atât ne mai lipsea, electivitatea judecătorilor.
De-o seamă de timp observasem în ziarele guvernamentale  apărând  ideea, ciudată pentru starea noastră de 
lucruri, că, precum Caradalele şi Serurii se aleg spre a face acele legi de-o încăpătoare înţelepciune de cari suntem 
guvernaţi de ne merg petecele , tot aşa s-ar putea alege şi judecătorii, de vreme ce şi în America tot aleşi sunt .
şi 'ntr-adevăr  d.  C.A.  Rosetti,  proorocul  partidului,  a scris  o serie  de articole  la  gazetă  în cari  vorbea 
despre ,,iustiţie ", iar ieri Camera a fost surprinsă de cuvintele semnificative ale prezidentului , care-a apelat la iniţiativa 
ei pentru a face un proiect de lege în acest sens. Tânărul ministru al ,,iustiţiei", Escelenţa sa d. Tache Giani, om foarte 
serios şi mai cu seamă foarte mintios precum se ştie, s-au asociat numaidecât la această generoasă idee. Ba pentru a 
pregăti un asemenea proiect e vorba de-a se alege o comisie mixtă, compusă din senatori şi deputaţi, ai cărei membri 
(ceea ce e mai important) să fie remuneraţi cu una mie franci pe lună. Ceea ce e atingător în lumea acesta e partea 
zâmbitoare a patriotismului.                                                 
E prea adevărat că Constituţia prevede anume cazurile în cari Adunările sau membrii amânduror Adunărilor se 
pot întruni şi că un proiect de lege privitor la organizarea magistraturii nu intră de loc în cadrul cazurilor prevăzute de 
ea. Dar de! prea e ademenitor lucrul. O asemenea comisie mixtă ar fi un fel de convent naţional, idee revoluţionară, 
frumoasă deci, şi încă un convent ai cărui membri ar fi retribuiţi cu una mie caroli de argint pe lună, idee şi mai bună, 
căci e folositoare, şi astfel simţul patriotic ar fi întrunit şi aci cele două calităţi principale ale lucrurilor, frumosul cu 
folositorul , utile cum dulci.
Electivitatea magistraturii ! Dar mai este ea cu putinţă în vremea noastră, în împrejurările de azi, în starea în care 
ne aflăm?
Popoarele îşi au  vrâstele  lor deosebite,  şi ceea ce se potriveşte într-o  vrâstă  nu le mai prinde într-alta. 
Electivitatea judecătorilor datează dintr-un timp în care morala şi lege erau unul şi acelaşi lucru, în care legea religioasă 
şi civilă era una şi aceeaşi. Până azi se zice ,,lege creştină", căci ceea ce prescriau dogmele era totodată lege civilă şi 
penală . Din amestecul de regule morale şi de obiceiuri ale pământului , cunoscute de toţi, necontestate de nimeni, 
admise fără a fi fost vreodată sancţionate de cineva şi neavând altă sancţiune decât aceea a deprinderii seculare, răsare 
apoi acel drept viu al poporului pe care oricine era în stare a-l aplica şi numai în cazuri, unde se contesta, nu dreptul, ci 
exactitatea faptelor, părţile se supuneau hotărârii egalilor lor. Mai este dreptul în starea aceasta? Din contra, el şi-a 
aruncat coaja lui morală de altă dată, lăsând-o cu totul religiei şi creşterii ; el este o ştiinţă care regulează raporturile ce, 
din punct de vedere moral, nu sunt nici bune, nici rele, cari sunt moralmente indiferente. Dreptul nu mai e cunoscut, nu 
mai poate fi cunoscut de toată lumea. Raporturile juridice sunt astăzi atât de multiple, atât de deosebite de simplitatea 
de odinioară a tranzacţiunilor între populaţiuni primitive încât cel ce aplică principiile lui trebuie să fie un om învăţat, 
trebuie să se fi ros prin scoli înalte, să fi învăţat mai multă carte  decât  onor. Costinescu bunăoară. Negustorie de 
principii se poate fără carte, căci nu e greu a citi zilnic cîte o gazetă şi a învăţa din ea panglicăria politică; dar a fi 
judecător e cu totul altceva. Acolo gazetele n' ajută nimic. Acolo Gajus şi Justinian , Institute şi Pandecte cată să-ţi ia 
albeaţa de pe ochi, ca să ştii a distinge raporturile în adevăr juridice de restul infinit de alte raporturi ce mai există în 
lume.
Din momentul ce un drept se codifică a încetat epoca naivă a electivităţii judecătorilor; căci codificarea e un 
semn cumcă cunoştinţa obiceiurilor pământului şi statornicia aplicării lor au dispărut din conştiinţa poporului, că părţile 
au început a contesta însăşi esenţa juridică a datinilor . Când încep a se naşte ,,cîte bordeie atâtea obiceie " trebuie să 
existe o normă obiectivă, neschimbată, pentru regularea raporturilor dintre oameni, ş-aceasta-i colecţia de legi scrise, 
imutabile , cari nu se pot modifica decât prin o anume manifestare a voinţei naţionale.
Dar noi, la cari nu mai e vorba nici de obiceiul pământului , ba nici măcar de codificarea lui? La noi, unde d. 
Boerescu cu mai mulţi elevi de la drept cari nu ştiau nici bine franţuzeşte ne-a croit codul pe de 'ntregul din cel francez, 
spre a fi cât se poate de neînţeles pentru popor şi cât se poate de lucrativ pentru advocaţi?
Dreptul aşa cum se prezintă la noi nu numai că e o ştiinţă, dar, mai mult încă, e o ştiinţă străină, care trebuie 
învăţată  de la străini.  Îmbătrâniţi  ex officio şi pe cale artificială, nici un pas îndărăt nu ne mai poate reda tinereţa 
etnologică , tinereţa ca popor. Cu vremea, peste o sută — două de ani, am fi ajuns în adevăr, propăşind ca tot ce e 
organic, încet, la o civilizaţie a noastră proprie, tot atât de înaltă ca şi aceea a altor popoare. Dar ne-am scontat tinereţa, 
am voit să fim civilizaţi, adecă bătrâni , înainte de vreme. Şi timpul scontează în adevăr, dar cel mai cămătar dintre toţi 
scontatorii  e tocmai timpul. El poate da unui copil plăcerile bărbatului, dar cu ce preţ? Cu acela de a-l nimici la 
jumătatea vieţii ce trebuia s-o trăiască, cu scurtare de zile.
În starea în care ne aflăm numirea judecătorilor după o anume lege, care să coprinză în ea garanţii de ştiinţă şi de 
probitate , e singurul mijloc pentru a pune interesele justiţiabililor la adăpost de pericolele ce le ameninţă din partea 
unei plebe de cârciocari , a unui proletariat al condeiului, mai numeros la noi şi mai înrăutăţit decât oriunde în lume. 
Electivitatea judecătorilor într-un popor în care se plimbă cu mânile în şolduri Mihăleşti, Costineşti şi Caradale e o 
absurditate .
 
[26 februarie 1881]
 
 
[„FAPTE DE O ÎNSEMNĂTATE ESCEPŢIONALĂ ..."]
 
Fapte de o însemnătate escepţională se petrec în Anglia, cari merită luarea aminte cu atât mai mult cu cât se ştie 
ce influenţă decisivă au evenimentele din puternica stăpânitoare a mărilor asupra situaţiunii generale a Europei.
Nu  e îndoială  că  guvernul liberal  al  d-lui Gladstone,  cu sau  fără  voie,  fie prin puterea  covârşitoare  a 
împrejurărilor, fie prin lipsa de adaptabilitate la unele necesităţi poli - 
tice , au avut a înregistra o serie de neizbânzi pe cari poporul englez va fi poate chemat de a le apreţia în curând .
Turburările sângeroase din Irlanda , eşecul suferit în sudul Africei , poziţia la care Anglia se vede silită a renunţa 
în Asia centrală, în Afganistan , formează un complex de insuccese cari, oricât de deosebit le-ar judeca englezul însuşi 
din punctul de vedere al partidului căruia-i aparţine sau a importanţei practice, în restul Europei, precum şi la popoarele 
orientale, nu lipsesc de a face efectul unei politice greşite.
Ceea ce e mai mult, în Anglia chiar face acest efect. Guvernul englez a hotărît de ex. să evacueze Candaharul , şi 
aceasta într-un mod nestrămutat . Camera Lorzilor şi-a exprimat nemulţumirea cu această măsură cu 165 voturi contra a 
76. Acesta e conflictul parlamentar ce l-a avut guvernul în aceasta afacere; dar miniştrii M. S. britanice au avut — lucru 
rar în anale — oarecari nemulţumiri chiar cu Coroana. Propunându-i-se reginei de-a semna mesajul în care se vorbea în 
termeni hotărâtori despre această evacuare , regina observă daca n-ar fi practic de-a îndulci termenii prin care se vestea 
poporului englez renunţarea la o poziţie din Asia centrală, de a-l lăsa să mai spere încă ceva, fie de la soarta armelor, fie 
de la favoarea împrejurărilor. D. Gladstone nu crezu că trebuie să insiste el însuşi asupra irevocabilităţii acestei măsuri, 
dar chemă pe colegul său de la Interne, carele nu se sfii a adresa reginei o mustrare atât de severă încât o podidiră , 
lacrămile . Ea plânse şi ... iscăli, se 'nţelege .
Cât despre votul Camerii Lorzilor în cestiunea Candaharului , ,,Daily News", organ foarte amic d-lui Gladstone, 
lasă votul însuşi de-o parte pentru a critica instituţia însăşi a acelei Camere, cam în tonul în care foi liberale la noi 
vorbeau despre inutilitatea Senatului. 
 
Camera Lorzilor, zice foaia ministerială, a fost odată ceva dar astăzi şi-a pierdut toată însemnătatea. Dacă puterile europene 
sau popoarele din Orient s-ar îndoi despre nulitatea actelor şi voturilor acestui Corp guvernul englez se va însărcina de-a o dovedi 
aceasta.
 
Noi, din depărtare, nu ştim preţui poate după adevărata ei valoare importanţa parlamentară a voturilor date de 
Camera Lorzilor; ştim însă că votul cel din urmă e inspirat de oameni ca lordul Beaconsfield ori ca marchizul Salisbury, 
nume cu greutate în cumpăna opiniei europene. Cu toate acestea ministeriul nu are de gând a neutraliza moţiunea de 
neîncredere a Camerii Lorzilor prin o moţiune de încredere a Camerii Comunelor şi crede suficient a se 'ntemeia pe 
majoritatea reală de care dispune în această din urmă.
Cine ar fi presupus în anul trecut, judecând după aparenţe , victoria partidului liberal în Anglia? Cine ştie azi 
daca 'n opinia publică a Engliterii s-au operat sau nu o schimbare în favorul partidului conservator? Ceea ce ştim însă e 
că, în caz de a i se pune poporului englez cestiunea de încredere în ministerul actual, de la voturile lui ar atârna în mare 
parte întreaga situaţie a Europei, precum şi  rezolvarea  cestiunii orientale, ce ameninţă a izbucni în  sângeroase şi 
interminabile conflicte.
 
[27 februarie 1881]
 
 
[„ZIUA DE IERI A FOST..."]
 
Ziua de ieri a fost cea din urmă pentru doi bărbaţi a căror activitate publică, cuprinsă între anii 1830 şi până în 
deceniul întâi  din zilele lui Carol Vodă, a exercitat o însemnată  influentă  asupra dezvoltării ideilor naţionale în 
România. Ieri, August Trebonian Laurian şi Cesar Bolliac s-au săvârşit din viaţă.
August Trebonian Laurian a fost născut în Ardeal. Crescut în şcoala privaţiunilor şi fiind fiul unui popor care e 
până azi silit a plăti cu cele mai grele sacrificii orice pas ar voi să facă înainte, caracterul său era înăsprit , dar şi lămurit 
totodată prin luptele la cari au luat parte. Amintim între altele că, în colaborare cu N. Bălcescu  , a scos la lumină 
Magazinul istoric pentru Dacia, o colecţie preţioasă de sorginţi istorice; apoi că 
lui i se datoreşte introducerea studiului istoriei naţionale în şcoalele noastre şi e cel dendâi care-a încercat a aduna toate 
ştirile de oarecare temei cari există asupra mult bântuitei istorii a neamului nostru, de la întâiele începuturi şi până în 
zilele noastre, într-un manual care serveşte şi azi de carte didactică. În timpul lui Grigorie Voievod Ghica a fost 
inspector general al şcoalelor din Moldova; a fost deci unul dintre acei bărbaţi cu spornică şi dezinteresată activitate 
cari au dat domniei lui Ghica Vodă o însemnătate deosebita, ca pregătitoare epocei Unirii şi a  adaptării  poporului 
românesc la viaţa modernă.
La Cezar Bolliac moartea fizică n-a fost decât încheierea morţii lui intelectuale, intervenită acum câţiva ani deja. 
Bolliac a fost un prozator energic, un publicist din cei mai citiţi şi mai preţuiţi . Pana sa a fost în serviciul intereselor 
naţionale astfel cum le înţelegea şi le-a rezolvat Vodă Cuza. Marea monografie asupra Mănăstirilor zise închinate e nu 
numai o scriere înavuţită cu documente autentice, cari ne ajută a reconstrui şi-a împlini cu colori vii conturele istoriei 
noastre însemnate de cronicari , ci totodată o operă care a avut însemnătatea ei de politică practică şi au contribuit a 
rezolva cestiunea secularizării moşiilor mănăstireşti. Atât „Buciumul" cât şi „Trompeta Carpaţilor" au fost în vremea 
lor ziare foarte mult citite, scrise fiind în graiul viu al poporului, cu acel bun simţ şi cu acea bogăţie de locuţiuni şi 
figuri cari ele abia dau un caracter curat naţional şi propriu limbii noastre. A fost pururea un inamic neîmpăcat al 
emancipării precum şi a imigraţiunii evreilor, o cestiune în care nicicând nu se putea transige cu el.
De  mortuis  nil  nisi bene  . Daca bărbaţii care ne părăsesc au partea lor de erori comună la toată suflarea 
omenească,  când  părăsesc arena de luptă cată să ne aducem aminte numai de serviciile mari ce le-au adus cauzei 
publice  şi  o facem aceasta cu  atât  mai mult  când  vedem că acele servicii nu consistă, ca la multe din reputaţiile 
uzurpate, din închipuirea greşită ce şi-ar face-o opinia publică despre ele, ci  sunt  reale, adevărate, au lăsat urmări 
binefăcătoare ce subsistă până astăzi.
 
[27 februarie 1881]
 
 
[„PE CÂND ÎN ANGLIA ..."]
 
Pe  când  în Anglia guvernul liberal n-ar  fi poate în stare să  suporte  o nouă  prezintare  înaintea alegătorilor, 
ameninţat fiind de cădere, în Franţa guvernul esclusiv de partid, cum e guvernul oricărei republice, caută a-şi asigura de 
mai nainte succesul alegerilor prin reformarea legii electorale, prin reintroducerea  scrutinului de liste în locul celui 
uninominal . În loc de a se alege aşadar deputaţii ca pân' acum , fiecare personal şi în parte, ei se vor alege după liste 
formate de comitetele electorale. Cine nu va avea numele său într-o listă stabilită de un partid nu va putea fi ales.
Daca acest proiect de reformă, căruia atât prezidentul Republicei cât şi ministeriul [î ]i sunt defavorabili , dar 
care se bucură de sprijinul atotputernicului d. Gambetta, va fi votat de. Cameră, soarta Franţei va căpăta din nou acea 
nuanţă de  dictatură  cu care îndealtmintrelea marea naţiune e obicinuită. Cine va stabili acele  liste decât  partidul 
dominant, cine e partidul dominant al oportuniştilor decât d. Gambetta însuşi? Fiecare din aceste liste va cuprinde deci 
în frunte  un nume mare şi cunoscut, iar restul va consista din numele unor simple instrumente politice,  votatori  , 
mameluci , patrioţi de meserie cum se zice. Minorităţile cari, pân' acum , se puteau strecura cu câţiva reprezentanţi ai 
lor în mijlocul reprezentanţilor majorităţii vor fi nimicite sau reduse la puţinele cercuri electorale unde predomină în 
mod incontestabil şi unde nu li se poate opune nimeni. Cine ştie cât de puţine or fi acele cercuri?
Dar dacă acel nume principal şi sunător din frunte ar fi unul şi acelaşi pentru toate listele partidului republican 
din Franţa, daca el ar fi al d-lui Gambetta, n-ar fi asta repetarea plebiscitului napoleonian ? 
Modificarea în acest sens a legii electorale, cuprinsă în propunerea Bardoux , părea de la 'nceput a nu avea sorţi 
de reuşită, căci comisia Camerii se pronunţase contra ei; însă o întâlnire între prezidentul Republicei şi prezidentul 
Camerii deputaţilor pare a fi creat o situaţie nouă. Ministeriul nu are nici o opinie în privirea reformei şi nu va pune 
cestiunea de cabinet; fiece ministru poate să-şi aibe vederile sale proprii în această privire; majoritatea deputaţilor, deşi 
într' ascuns adversară a propunerii Bardoux , se crede că nu va putea rezista de-a nu se supune voinţei prezidentului 
care, urmărind scrutinul de liste, urmăreşte plebiscitul , voindu-l pe acesta, voieşte dictatura .
Dar oare dictatura , fie ca prezident al Consiliului, fie ca urmaş al d-lui Grevy , d. Gambetta o urmăreşte numai 
din punct de vedere personal, numai din ambiţie ? Sau, dacă ambiţie ar fi, s-ar putea ea realiza fără un mare pretext, fără 
a cerca să se şi justifice prin acte de înaltă politică? Iată o întrebare la care ne răspunde într-un mod incidental un alt 
eveniment: operaţia financiară a împrumutului de un miliard, făcut, se zice, spre a aduna fonduri în vederea unor întinse 
lucrări publice ce se proiectează.
La  Spandau  ,  fortăreaţă  în apropierea  Berlinului  în care  condamnaţii  la muncă silnică lucrează  muniţiuni  şi 
echipamentă pentru armata germană, se află o zidire, un colţ de cetate, numită Juliusthurm , în care se păstrează, ca 
fond de război restul miliardelor luate de la franceji ca despăgubire în virtutea păcii de la Frankfurt . Oare miliardul 
francez — cu toată destinderea , pretextată poate, pentru lucrări publice — să nu fi având tot menirea ce-o are aurul din 
Juliusthurm ? Dacă considerăm silinţele ce şi le dau guvernele apusene de-a câştiga favoarea maselor şi de-a pune mâna 
pe întreaga putere de care dispune un stat, dacă vedem pe d. Gambetta solicitând plebiscitul , pe principele de Bismarck 
făcând călduroase apeluri pentru uşurarea nevoilor mulţimii şi a omului sărac, ni se pare a vedea pe doi conducători cari 
încearcă a-şi înfierbânta oştirile lor nainte de a le porni una asupra alteia.
Cheia dominaţiunii globului au căzut în fundul Bosforului, zice o foaie. Dar nu în valurile Dardanelelor trebuie 
să se arunce cineva spre a o scoate la zi; lupta pentru acea dominaţiune se va încinge în Apusul Europei.
 
[28 februarie 1881]
 
 
CESAR BOLLIAC
 
D. Scipione Bădescu , fost colaborator şi secretar intim al regretatului Cesar Bolliac până 'n ultimele momente 
ale activităţii acestuia, ne comunică următoarea schiţă biografică , după date culese de-a dreptul de la răposatul.
 
[28 februarie 1881]
 
 
D. N. BASARABESCU 
 
D.  N.  Basarabescu  ,  fost  redactor  al  ,,Trompetei  Carpaţilor",  face  din  parte-i,  ca  un  omagiu  datorit 
[mult]regretatului său amic şi maestru, următorul portret al lui Cesar Bolliac, pe care-l publicăm cu plăcere.
 
[28 februarie 1881] 
[„IERI D. BRĂTIANU A DAT CITIRE..."]
 
Ieri d. Brătianu a dat citire în Cameră  proiectului de lege pentru  conversiunea  împrumutului domenial, 
acoperirea cheltuielilor de  construcţiune  ale liniei  Ploieşti predeal  şi pentru consolidarea datoriei flotante, prin 
emisiune de 152 milioane în rentă 5%.
D. Brătianu a cerut ca Adunarea să treacă în secţiuni unite pentru a începe studiarea proiectului, ceea ce s-a şi 
făcut.
Împrumuturile cari, după d-sa, oferă un interes special şi pot fi obiectul unei conversiuni sunt următoarele:
 
1) Stern de 10331 446 lei, c-o anuitate de 2070274, şi expirând în fevruarie 1888.
2) Oppenheim de 19024360 lei, c-o anuitate de 3063360, expirând în noiemvrie 1889.
3) Imp. domenial de 56022000, c-o anuitate de 8000000, expirând în iulie 1891.
4) Iaşi — Ungheni de 1998   749,00
5) Ploieşti — Predeal de 34350351,10   - c-o anuitate de 4579965,30 în bonuri de tezaur  7% fără amortizare 
6) Deficitul constatat la finele
    lui 1876 de 31077726,16
                                                       
Dintre condeiele acestea însă proiectul de conversiune al d-lui Brătianu lasă la o parte împrumuturile Stern , 
Oppenheim şi Iaşi — Ungheni, pentru că ele expiră repede, şi anume în opt ani şi jumătate.
Dăm aci proiectul de lege în întregul lui. Din el şi din observaţiunile ce urmează mai la vale se va vedea natura 
operaţiei financiare, propuse de guvern.
 
Art. 1. Pentru  conversiunea  obligaţiunilor  domeniale  existente,  însumă  de lei 56022000; pentru acoperirea 
cheltuielilor de construcţiune ale căii ferate Ploieşti — Predeal ,în sumă  de 34350351 lei şi 10 bani; pentru stingerea 
deficitelor constatate la închiderea exerciţiului 1876, în sumă de 31 077726 lei 16 bani; în total 121450077 lei 26 
bani guvernul este autorizat a face o emisiune de 152000000 lei nominali în rentă 5% emisă pe cursul de 80 efectiv şi 
amortizabilă în cel mult 100 semestre consecutive prin anuităţi semestriale de cel puţin 4 055 000 lei fiecare. Plata 
cuponului şi amortizării se va face în ţară la, Casele statului, la Paris în franci, şi la Berlin în mărci . Primul cupon şi 
amortizarea primului semestru se va plăti la 19 septembre (1 octomvrie) 1881.
Art. 2. Emisiunea se va acoperi prin subscriere publică. Epoca şi durata subscrierii se vor fixa prin publicaţiuni 
făcute o dată cu promulgarea acestei legi.
Art. 3. Se vor primi la subscriere :
a. Obligaţiuni domeniale pe valoarea  lor nominală.
b. Bonuri de tezaur.
c. Numerar aur sau argint.
Art. 4. Subscriitorii cu obligaţiuni domeniale vor beneficia îndată la subscriere de 4%, valoarea cuponului de 
iulie al obligaţiunilor lor, osebit de-o prima de 2% în numerar asupra valoarei nominale a titlurilor ce prezintă.
Art. 5. Subscriitorii cu bonuri de tezaur vor beneficia de-o primă de la 2% până la 3% asupra capitalului înscris 
în fiecare bon , însă:
1. Prima va fi de 2% pentru cei ce prezintă bonuri în valoare mai mică de 1/2 milion.
2. De 2 1/2% pentru sumele cuprinse între o jumătate de milion şi cinci milioane.
3. De 3% pentru sumele ce vor trece de cinci milioane.                        
Pentru bonurile prezintate la subscriere înainte de scadenţa lor se va reţine o dobândă de 6 pe an, calculată de la 
ziua subscrierii până la ziua scadenţei .
Pentru bonurile prezintate la subscriere după scadenţă nu se va bonifica nici o dobândă de la data scadenţei până 
la aceea a prezintării la subscriere .
Art. 6. Subscriitorii în numerar vor vărsa imediat 20% din capitalul ce voiesc să subscrie. Îndată după închiderea 
subscrierii se va procede la repartiţia sumelor subscrise în numerar şi subscriitorii vor fi înştiinţaţi prin publicaţiuni de 
rezultatul  repartiţiei  şi de epocele ce se fixează pentru  vărsarea sumelor  complimentare  . Aceste epoce vor fi 
determinate astfel ca ultimul vărsământ să fie efectuat până la 19 septembre (1 octombre ) 1881.
Art. 7. Titlurile subscriitorilor de numerar cari nu vor urma cu vărsămintele conform termenilor fixate se vor 
vinde direct de către stat, în riscul şi pericolul lor.
Art. 8. Detentorii de obligaţiuni  domeniale  cari nu-şi vor fi prezintat  titlurile  la  conversiune  în timpul  cât 
subscrierea  este deschisă vor găsi depus la Casa de Depuneri, la dispoziţiunea lor, cu  începere de la 1 iulie  viitor, 
numerariul reprezentând valoarea nominală a obligaţiunilor lor; cuponul de iulie li se va achita tot atunci; nu vor avea 
însă drept de primă.
Art. 9. Cupoanele noilor titluri amortizabile 5% scăzute şi neprezintate la plată se prescriu peste 5 ani de la 
scădenţa lor. 
Art. 10. Îndată ce legea de faţă [î ] şi va fi primit aplicarea, legea din 1871 pentru contractarea împrumutului domenial, legea 
împrumutului pentru acoperirea cheltuielilor de construcţiune ale liniei Ploieşti — Predeal, precum şi legea din 12 iuniu 1880 pentru 
emiterea bonurilor de tezaur sunt şi rămân desfiinţate.
Art. 11. Comitetul şi Casa  domenială  se desfiinţează o dată cu  terminarea operaţiunii  de conversiune aci prescrisă; 
resursele acestei Case se vor trece în veniturile ordinare ale statului.
Art. 12. Un reglement de aplicaţie se va decreta deodată cu promulgarea acestei legi.
 
În secţii unite, după ce s-a dat citire proiectului de lege, au luat cuvântul d-nii A. Lahovary şi Carp, cari, deşi 
aprobând  în principiu unificarea datoriei publice pe baza rentei 5%, au făcut totuşi, faţă cu proiectul prezentat, 
următoarele observaţiuni.
Au contestat exactitatea ţifrei de 34350351 lei ce se pretinde a se fi afectat pentru linia Ploieşti — Predeal; apoi 
au contestat cele 31077726 lei despre cari şi astăzi guvernul şi organele lui mai cutează a susţinea că ar fi rezultat ca 
deficit la sfârşitul anului 1876.
Pentru a cincea sau a şasa oară s-au dovedit că din suma  construcţiunii  liniei Ploieşti — Predeal trebuiesc 
scăzute 3 milioane, cari au fost plătite de la început chiar.
În privinţa deficitului de 31 milioane care se pretinde că ar fi rezultat la finele anului 1876 cată a se releva 
următoarele:
8 milioane din acest pretins deficit n-au existat niciodată ca deficit. Această arătare au devenit un adevăr 
irefragabil  în urma sentenţei Curţii cu Compturi şi este astăzi o adevărată  plastografare  de scripte publice  când  se 
pretinde că acest deficit există. Dacă însă ar fi existând în realitate, el nu s-a putut naşte decât din cheltuielele făcute 
peste bugete, de partidul astăzi la putere.
Deci, scăzându-se 8 milioane din cele 31 milioane deficitul din 1876 se reduce la 23 milioane.
Dar nici acest din urmă deficit n-ar trebui să existe pentru că — prin legea votată în anul 1876 prin care s-a 
autorizat împrumutul a 16 milioane — s-a hotărît ca aceste 16 milioane să se plătească din rămăşiţele anilor trecuţi. 
După situaţiunile date însă de d. Sturza însuşi, creatorul legendei deficitului din 1876, aceste rămăşiţe încasate au trecut 
peste cifra de 16 milioane. Aşadar aproape tot deficitul, dacă există, incumbă administraţiei roşie.
 
După aceste observaţii preliminare numiţii d-ni oratori au discutat legea în sine, deşi într-un mod sumar, căci 
repeziciunea cu care-a fost distribuită n-a permis nimănui decât o repede citire. Principalele obiecţiuni arătate de d-nul 
Lahovari şi de d-nu[l] Carp sunt :  
1) Domenialele , după legea prin care s-a contractat împrumutul, nu puteau fi stinse decât într-un termen de 
douăzeci de ani prin trageri la sorţi anuale. Oare conversiunea lor silită este o operaţie legală şi nu constituie un fel de 
faliment parţial?
2) Oare plata în argint a cuponului nu are marele inconvenient de-a zdruncina din capul locului creditul acestor 
noi titluri, mai ales când ele sunt destinate a se răspândi şi în afară de ţară?
3) Modul propus de amortizare, prin tragere la sorţi, nu este un inconvenient pentru un titlu cu o dobândă atât de 
scăzută cum este 5%, căci statul va fi obligat să plătească sută 'n sută pe-un titlu pe care-l emite cu 80 cel mult ? D-nii 
Lahovary şi Carp au recomandat modul de amortizare stipulat în legea împrumutului cu rentă votat sub ministeriul 
conservator, după care statul, cumpărând la bursă titlurile pe cursul zilei, nu este obligat a plăti valoarea lor efectivă . 
Acesta este un mod mai uşurător pentru stat, şi chiar mai; moral putem zice, căci altmintrelea împrumutul devine un fel 
de joc la noroc în care cineva are şansa să câştige imediat 20 la sută peste capitalul ce l-a depus.
La toate  obiecţiunile  acestea d. ministru de finanţe a răspuns cu obicinuita d-sale încredere în sine şi în 
combinaţiunile d-sale, mănţinând proiectul chiar în părţile lui cele mai greşite. Nu ştim dacă docilitatea majorităţii va 
merge pîn' a nu ţinea seamă de nişte obiecţiuni atât de serioase. Este de sperat că chiar membri din majoritate, discutând 
mai de aproape proiectul în secţiuni, vor introduce  modificările reclamate  de interesul acestei mari combinaţiuni 
financiare, care poate să aibă asupra viitorului finanţelor noastre cea mai mare înrâurire în bine sau în rău.                     
 
[1 martie 1881] 
[„D. VERNESCU A INTERPELAT ..."]
 
D. Vernescu a interpelat vineri pe d. prezident al Consiliului asupra zgomotului ce preocupă opinia publică că, în 
curând ori mai târziu , ar fi să se proclame regatul. D-sa a adaos:
 
Noi suntem astăzi stat independent, ne numim România şi, din minutul ce suntem recunoscuţi de puteri ca stat independent, 
Regat suntem .
 
D. Brătianu, prezidentul Consiliului de Miniştri, a răspuns:
 
Eu credeam că onor. d. Vernescu era preocupat de un sentiment care este general în toată ţara, adecă acela de-a se da româniei 
titlul care i se cuvine.
Onor. d. Vernescu vine însă şi ridică o cestiune constituţională, dacă trebuie să se facă această modificare.
Constituţiunea noastră zice Domn; Domnul poate să fie şi împărat.
D. Vernescu. Domnul nostru a purtat şi poartă numele de Măria Ta, Maiestate; prin urmare nu titlul din limbele străine ar 
schimba situaţiunea lui.
D. Brătianu. Nu cred că ţara a putut vrodată să se îndoiască că n-ar putea să dea Domnitorului orice titlu va fi: rege, împărat 
sau . . . orice va voi.
 
Noi credem că atât d. interpelator cât şi d. Brătianu se înşeală, cu sau fără voie. asupra termenilor acestora, cari 
au istoria lor şi înţelesul bine definit , ce nu se poate modifica prin bunul plac al zilei de azi.
Constituţiunea noastră zice Domn. Domnul poate să fie şi împărat, adaugă prezidentul Consiliului.
Dar oare nu se zice tot astfel  domnul Costinescu ,  domnul Carada? Urmează de aci că Domnul poate fi şi 
speculant  de acţii Stroussberg ori teşghetar la Măgura ? Evident că nu.  Domnul Carada cu vocativul ,,Domnule" e 
,,Monsieur": aceeaşi vorbă cu vocativul ,,Doamne" e „Seigneur ".
Acum să vedem cum traduceau Domnii noştri vechi acest titlu în limbi străine.
Într-un hrisov a lui Mircea de la 1390 el se numeşte ,,Mare Voievod".
În  hrisovul  datat din Suceava 1407 octombrie 8, dat de Alexandru cel Bun oraşului,  Lemberg  , Domnul se 
numeşte ,,Voievod" al Ţărei Moldovei.                      
În alt hrisov latinesc din Argeş 1409 Mircea 'şi zice: ,,Voivoda Transalpinus , dux de Fugarus et de Omlas "
Titlul latin a lui Mircea din anul 1390 este Woewoda Transalpinus , Fogaros et Omlas Dux , Severini Comes , 
Terrarum Dobrodicii Despotus et Tristi Dominus .
Aşadar Domn nu e, ca titlu de drept public, nici sinonim cu ,,Dominus " măcar. Din dicţionarul lui Miklosich 
constatăm că cuvântul Voievod e compus din două, din voi (bellum, război) şi verbul voditi (ducere ), deci înseamnă 
conducător în război, belli dux . Herzog , Duc, iar Mircea se numeşte ,,Grand Duc".
„Măria Ta" asemenea nu însemnează „Maiestate".
,,Mare"  (magnus ) ar da  ,,magnitudo ", ,,mai mare" (majus  ) dă abia ,,majestas  ". Termenul acesta, care se 
atribuie astăzi la oameni singulari, se întrebuinţa faţă cu statul şi poporul roman;  crimen majestatis  însemnează la 
Cicero atingerile aduse onorii poporului roman; majestate minuere însemna a jigni demnitatea Republicii .
Citatele noastre sunt dintr-o epocă în care ţările erau independente şi nu numai relativ, dar absolut mai puternice 
decât astăzi. Suntem siguri că acum cinci sute de ani ceea ce este ,,popor românesc" stătea în toate privirile mai bine 
decât acei pe cari d. Vidraşcu, prefectul de Bacău, îi numeşte azi ,,sălbateci într-o ţară europeană" şi ,,o adevărată ruşine 
a unui stat civilizat". Aceşti sălbateci, această ruşine a civilizaţiei, aceşti oameni mai căzuţi, mai vicioşi , mai săraci 
decât în timpul vechilor fanarioţi, e maiestatea poporului român sub noii fanarioţi. Ei bine, de la reînceperea domniei 
naţionale, de la Ion Sandu Sturza şi de la Ghica încoace, lepădăturile Orientului şi ale Occidentului nu s-au putut ridica; 
geniul acestei ţări îi ţinea în turpitudinea şi în întunericul ce li se cuvine. Acum au luat vânt ; acum Caradalele de toată 
mâna sunt în floare şi aceste Caradale vor • • • regatul. 
D. Brătianu zice că ţara poate să dea orice titlu vrea • • • rege, împărat sau • • • orice va voi.
Orice va voi: papă , Dumnezeu chiar.
Se 'nţelege . Deoarece li se permite a cumpăra cu 60 la sută hârtiile Stroussberg ce făceau 20 %, de vreme ce li 
se permite a se îmbogăţi peste noapte din risipa banului public, creându-şi rente de milionari pentru sinecurile lor, de 
vreme ce li se permite Cariagdiilor şi Caradalelor să ocupe cîte 5, 6, 10 funcţii chiar şi deoarece ţara d-lui Brătianu 
consistă din Carada, plus Costinescu, plus 4 clase primare, de ce nu l-ar proclama chiar de Dumnezeu pe acela care li 
îngăduie să-şi împartă viaţa  aceastui  popor ca cămaşa lui Hristos,  după ce l-au ameninţat cu  asasinatul  şi  post 
rempublicam Ploiestensem ?
Aceasta nu e decât firesc: mână pe mână spală şi amândouă obrazul. O mână e Mihălescu — Warszawsky, alta 
Brătianu — Stroussberg, pe de-o parte manipulaţia groasă, pe de alta cea subţire.
Feţele subţiri se ţin cu cheltuială. Vor veni deci câteva milioane de apanaje sau câteva domenii de-ale statului şi 
lucrul va merge strună.
Îndealtmintrelea e chiar bine să se schimbe odată şi titulaturi şi tot • • • Dacă e vorba de prăpastie între trecut şi 
viitor, prăpastie să fie!
De ce urmaşii, dacă-i vom mai avea, să fie în pericol de-a confunda după identitatea numirilor şi titulaturilor 
vechile noastre epoce gospodăreşti şi spornice cu epoca în care Caradelele şi Cariagdii au găsit raţiunea de-a fi ? De ce 
epoca Mihălescu — Stroussberg şi a lui Matei Basarab să aibă aceleaşi titulaturi ? Jos vechiul nume românesc, al unei 
instituţii române, sus regalitatea Palestinei şi a Greco-bulgariei !
Pentru onoarea trecutului trebuie să ne pară bine că se trage în sfârşit o mare linie de hotărnicie între Basarabi şi 
Muşatini pe de-o parte şi între elementele determinante ale epocei Stroussberg — Brătianu pe de alta.
Dar populaţiile sărăcesc şi mor ?
Dar datoriile statului se urcă în fiece an fără nici o compensaţie pentru oamenii ce le poartă sarcina?
Dar nu există un ochi care să controleze, o mână care să oprească nelegiuirile ?
Dar imoralitatea şi tâmpirea creşte de nu ne mai cunoaştem poporul de acum 50 de ani?
Ce fac toate astea? Loteriile din Hamburg să trăiască, cămătarii şi... tichia de mărgăritar!
 
[3 martie 1881]
 
 
[„PRESA ŞI OPINIA PUBLICĂ EUROPEANĂ ..."]
 
Presa şi opinia publică europeană a fost foarte emoţionată de ştirea asasinatului lui Alexandru II. Capii statelor 
europene, între cari şi M.S.R. Domnitorul nostru, s-au grăbit a adresa noului împărat Alexandru III scrisori de 
condoleanţă pentru pierderea ce a trebuit să încerce Rusia şi dânsul .
Ieri, marii demnitari ai statului rusesc au depus jurământul lor de credinţă noului suveran, care, cu ocazia suirii 
sale pe tron, a dat un manifest cătră poporul rusesc. Alexandru III  reînnoieşte jurământul părintesc  că va  rămâne 
credincios testamentului strămoşilor, consacrându-şi viaţa pentru prosperitatea, puterea şi gloria Rusiei.
Împăratul Alexandru II era născut la anul 1818 în 17 aprilie. La 1841 aprilie 28 s-a însurat cu Maximilianna-
wilhelmina-augusta -Sofia maria , născută în 1824 august 8. La 18 fevruarie 1855 Alexandru se sui pe tronul părintelui 
său Nicolae; la 1856 august 26 se făcu încoronarea.
Împăratul Alexandru II a murit dar în etate de 63 ani. 
Succesorul său, Alexandru III, s-a născut la 1845 fevruarie; la 1866 noiemvrie 9 s-a căsătorit cu prinţesa daneză 
Maria sofia frederica -Dagmar , născută la 14 noiemvrie 1847, fiica lui Christian IX , regele  Danemarcei .
Alexandru III are din căsătoria aceasta trei copii: Nicolae, actualul prinţ moştenitor, în vârstă de 13 ani; George, 
mare duce, şi Xenia , mare ducesă .
Domnia lui Alexandru II s-a însemnat prin fapte foarte mari: abolirea aşa numitei servitudini , prin care abolire 
s-a emancipat câteva milioane de sclavi, desfiinţarea pedepsei corporale , înlocuirea tribunalelor vechi cu tribunale de 
juraţi, cucerirea Caucazului şi Tasrendului , învingerea turcilor şi în fine emanciparea Bulgariei.
 
[4 martie 1881]
 
 
[„CURIOASĂ ŞI VREDNICĂ..."]
 
Curioasă şi vrednică de-a se releva în treacăt măcar e următoarea împrejurare. Toate parlamentele din Europa, 
oricare ar fi atitudinea lor politică, au esprimat, faţ cu moartea tragică a M. Sale împăratului Alexandru II, părerea lor 
de rău.
Ei bine. Parlamentul nostru roşu n-a făcut-o. 
Noi înţelegem foarte bine  resentimentele  de natură politică ce noi românii le putem avea asupra guvernului 
rusesc în urma pierderii Basarabiei: dar faţă c-un monarh care nu mai e, faţă c-un suveran puternic care-a fost oaspetele 
pământului şi poporului nostru credem c-ar fi fost cuviincios ca Parlamentul român să-şi esprime regretele în urma 
unei. ucideri atât de odioase , a unei morţi atât de tragice, oricari ar fi încolo sentimentele sau resentimentele politice, ce 
priveau guvernul, nu persoana monarhului.
Ne aducem aminte că, cu ocazia atentatului Pietraru, toată lumea, adversarii politici cei mai înverşunaţi ai d-lui 
Brătianu, s-au grăbit cu bucurie adevărată de a-l felicita, căci în orice ţară ideile şi actele politice ale unui om public, 
orice ar produce ele, nu îndreptăţesc la ură personală pe cât timp ele nu sunt făcute pentr-un folos personal; şi, oricum 
s-ar interpreta în cazul de faţă actul politic al retrocesiunii , nimeni nu e atât de simplu de-a crede că s-a făcut pentru 
folosul privat al monarhului.
Opoziţia ar fi propus în adevăr ca Adunarea să-şi esprime părerile de rău pentru moartea tragică a împăratului 
daca din partea guvernamentalilor nu i s-ar fi dat a 'nţelege că s-ar naşte scandal în Cameră. În asemenea împrejurări şi 
pentru a evita  trezirea  de  resentimente  în faţa unui  mormânt  , opoziţiunea a găsit că tăcerea e totuşi preferabilă 
scandalului.
[5 martie 1881]
 
 
[ ,,ÎN PRIVIREA IDEII..."]
 
În privirea ideii de a ridica România la rangul de regat ,,Deutsche Zeitung" din Viena cuprinde următorul articol, 
care ni se pare a rezuma punctul de vedere austriac în cestiunea aceasta, care merită desigur a fi cunoscut.
 
Contra voinţei tuturor puterilor şi tuturor tractatelor Ţara Românească şi Moldova s-au unit acum douăzeci de ani într-un 
singur stat. Chiar după ce faptul se complinise , cabinetele i-au refuzat ani întregi sancţiunea lor; ele nu voiau să recunoască noului 
stat decât o existenţă provizorie, fără de nume  şi cuvântul ,,România" se evita cu teamă în orice act oficial; pentru Europa nu 
existau decât ,,Principatele Unite". 
De atunci România şi-a cucerit de la puteri numele, de la sultan neatârnarea deplină; cu o statornicia tenace şi-
a creat bazele unei existenţe sigure, necontestate de nimeni, însă nu numai indivizii, ci şi popoarele şi statele cresc, 
crescându-le aspiraţiile.
Românilor nu le mai e suficient ca patria lor să poarte pe viitor modestul titlu de Principat; România nu poate fi 
mai mare, încleştată fiind între puternici vecini; dar voieşte să însemneze măcar mai mult în lumea oficială; vrea să 
aibă un titlu care trage mai greu la cântar , care să-i dea rang şi poziţie între statele europene; voieşte din propria 
autoritate să înainteze la regat.
Ministrul Brătianu a mărturisit însuşi de la tribună tendenţa aceasta, şi nu e îndoială că a şi pus pe sub mână 
pe agenţii săi să sondeze ce vor zice marile puteri faţă cu plănuita înălţare de rang a României. Se pare că la început 
principele Carol a voit să adopte titlul de ,,rege al românilor", dorinţă contra căreia cabinetul din Viena va fi protestat 
desigur, nu numai în Bucureşti, ci la toate cabinetele din Europa. Austria posedă între cetăţenii săi proprii trei 
milioane de români şi nu poate îngădui la graniţele ei un monarh care într-o zi ar putea să-şi interpreteze fals titlul şi 
să se adâncească din ,,regele românilor" în aspiraţiunile unui rege al tuturor românilor. Şi, într-adevăr, guvernul din 
Bucureşti a şi renunţat curând la această idee şi voieşte pentru principele ei numai designarea oficială de ,,rege al 
României", care se va primi poate fără nici o rezervă de mai multe dintre puteri.
E aproape sigur că Anglia şi Italia ar notifica  numaidecât  recunoaşterea din  parte-le  a noului regat, în 
momentul în care li s-ar notifica din Bucureşti în mod oficial ştirea aceasta; Republica Franceză ar urma exemplului 
dat; Rusia asemenea n-ar rămânea îndărăt, pentru a recâştiga simpatiile pe jumătate pierdute ale românilor; deci n-ar 
mai rămânea decât Germania, care, cu toate relaţiile ei cu germanul Hohenzollern, ar aştepta se vede ce va hotărâ 
Austria mai întâi .
În Ministerul de Esterne din Viena atitudinea faţă cu această, cestiune de  etichetă  a fost  pân' acum  cam 
rezervată : s-a relevat că un rege al României ar atrage după sine pe un rege al Serbiei; există temerea cum că noua  
strălucire ar produce în micii potentaţi ai Orientului ambiţii nouă şi dorinţe nouă. Ca principate, statele lui Carol şi 
Milan sunt destul de mari; ca regate li s-ar părea poate posesorilor lor prea mici şi sărace. Toate cuvintele acestea pot 
fi drepte şi întemeiate; noi credem însă că marea putere, Austria, ar face totuşi bine să nu le întrebuinţeze în privirea 
României. Vrînd - nevrînd , politica noastră orientală cată să urmeze marele principiu că interesele austriace din 
Orient nu se pot apăra decât prin favorizarea elementelor neslave . Turcia nu mai e capabilă de a exista; de mult e 
aruncată într-un trist provizoriu, deci cată a fi tratată ca atare; dar obnitenţii şi mlădioşii greci, războinicii albaneji , 
atât de geloşi de neatârnarea lor, harnicii români, înconjuraţi şi ameninţaţi din toate părţile de slavi — aceste ginţi 
sunt protejaţii  naturali şi aliaţii  locali  ai Austriei; ele  sunt  tăriile înaintate în Orient,  stavilele  în contra  fluxului 
panslavist , care mai curând ori mai târziu va ieşi neapărat din albie. Fie mai mult chiar decât o inofensivă dorinţă a 
ambiţiei care-i face pe români să-ţi întinză mâna după o sclipitoare coroană de rege pentru Domnitorul lor; totuşi 
Austria îşi va alege rolul celui mai cuminte dacă se va arăta coulante faţă cu micul stat vecin în această cestiune de 
formă. Se 'nţelege că această coulance cată să fie reciprocă şi Austria are dreptul de a aştepta de la români mai multă 
preveninţă decât pân' acum , dreptul de-a cere o compensaţie pentru oficiile sale. La Dunărea de Jos se decide tocmai 
acum o cestiune economică,  vitală  pentru statul nostru şi, dacă o  mână spală pe alta nu numai în viaţă, ci şi în 
politică, ,,regele" Carol va concede poate că recunoaşterea Austriei face cel puţin cât un ... avant-projet . Clară şi 
transparentă e politica alianţei austro-germane: ea caută în Europa menţinerea păcii şi în Orient dezvoltarea culturii; 
nu cu spada germană, ci cu munca germană ea voieşte să deschiză Orientul şi să-l ridice la înălţimea civilizaţiei 
moderne. Viitorul rege al României poate fi în alianţa celor doi împăraţi un al treilea, cu drepturi egale, şi, intrând în 
această alianţă, el nu va face decât să se asigure pe sine şi ţara sa în contra ameninţătoarelor furtuni ale marii 
răsturnări orientale.
România seamănă unei mici insule care mai  curând  ori mai  târziu  ameninţă a fi  înecată  de valurile unui 
imperiu slav de sute de milioane şi acest pericol nu se poate desigur înlătura prin satisfacerea unei deşertăciuni, 
printr-un titlu pompos, printr-o scânteietoare coroană de rege.
 
La acest articol n-avem de adaos decât că noua aspiraţiune pare a deveni atât de costisitoare ca şi aşa numita 
Independinţă  . Suma ce ne-a costat independinţa se compune din următoarele condeie: 10000 de oameni morţi, în 
condiţie de mercenari , neputând fi ţara lor considerată ca putere beligerantă ; pierderea Basarabiei; cestiunea evreilor; 
ca consecinţă a acesteia răscumpărarea silită a drumurilor de fier; primirea Dobrogei fără  Dominium Tristri  al lui 
Mircea, adică fără un cap de pod, cu ridicola Arab tabie , împresurată de teritoriu străin şi dominată cu peste 20 metri 
de tabia Medjidie [i]. Fără însă a avea ce în arta militară se numeşte un cap de pod nimeni nu va fi naiv a ridica pod în 
bătaia tunurilor de la Medgidia . Iată condeiele independinţei . Condeiele preţului regalităţii vor fi credem: prefacerea 
Dunării într-un râu străin; noi joncţiuni de drumuri de fier; apanage patriotice.
Astfel, în schimbul unor titluri, unor vorbe goale ce se aruncă, praf în ochii mulţimii, guvernul patrioţilor 
sacrifică însăşi esenţa viitorului naţional!...
 
[5 martie 1881] 
DIN TRANSILVANIA
 
Românii de peste Carpaţi s-au decis în fine să părăsească politica de pasivitate , Aceasta se vede din următorul 
Apel publicat în fruntea ,,Telegrafului român".
 
[5 martie 1881]
 
 
[,,«ROMÂNUL» NE SOMEAZĂ ..."]
 
,,Românul" ne somează să-i spunem o sumă de lucruri. Ce politică esterioară avem? Ce gândim în cestiunea 
Dunării, în cestiunea războiului greco-turcesc , daca ne convine programul stabilit în articolul publicat de d. Maiorescu 
publicat în ,,Deutsche Revue", care  sunt  membrii cei mai însemnaţi ai partidei, daca d-nii Carp, Cantacuzino, Al. 
Lahovari şi Maiorescu fac ori nu fac parte din partidul conservator etc. etc.
 
Aceste declarări — zice foaia guvernamentală — sunt cu atât mai cerute cu cât la noi au fost mai totdauna trei partide:
una care se inspira de politica Austriei;
alta de politica Rusiei;
alta de politica naţională.
Acum avem partita d-lui Maiorescu, care s-a declarat că face parte din cea dendâi ;
pe a d-lui Grigore Sturza din cea de a doua;
şi pe cea cu  politica naţională  (Cariagdi,  Pherechydis  , Giani, C.A. Rosetti, Carada) etc.,  care din fericire a crescut 
(împreună cu înmulţirea străinilor în ţară) şi se măreşte pe toată ziua (prin jidani şi bulgari).
 
De aci urmează că românii fac politică străină — rusească ori nemţească; iar Cariagdi şi Carada politica 
naţională. Fiul lui Mihai Vodă Sturza e vândut Rusiei se 'nţelege ; Carada însă are un caracter prea stoic pentru a fi 
accesibil la farmecul rublei ; Maiorescu, fiul ardeleanului Ion Maiorescu din Bucerdea , face politică nemţească, iar d. 
C.A. Rosetti, al cărui părinte nu ştia româneşte, carele în tinereţe se ocupa cu traducerea de poezii neogreceşti (Astfel ţi-
este sexul nu e vina ta) şi care e atât de puţin românizat încât nici organul gurii nu e adaptat climei noastre şi fonologiei 
române, ci ne pronunţă limba cepeleag , ca orice grec, d. C.A. Rosetti face politică naţională se 'nţelege .
Acum cheme-vă cum v-o chema, numai de-aţi fi oameni de treabă.
Ia s-o descurcăm odată dezgheţat şi româneşte. De ce Caradalele şi Cariagdii au fost şi au trebuit să fie liberali şi 
egalitari în ţara aceasta? Pentru că nu erau români. Pentru că inima lor de străin, fără tradiţii  hotărâte , fără patrie 
hotărâtă , fără naţionalitate hotărâtă , nu putea să sufere acei stejari de seculi, pe acei boieri mari, stâlpi ai ţării, cum se 
numeau,  neîndoiţi  de furtună cu toate vijeliile vremurilor,  plecându-se  uneori bătăilor  neînduratului  Dumnezeu, 
nefrângându-se niciodată ! Aceasta este istoria fanarioţilor, a căror misiune era de-a dezrădăcina şi corumpe pe boieri; 
aceasta a fost misiunea voastră şi aţi îndeplinit - o . Înzecit, însutit de mari greutăţi publice trebuie să suporte poporul 
românesc nedându-i-se nimic în schimb, pentru ca în locul boierilor mari aţi venit voi. Şi, fiindcă Costinescu n-are 
moşie, ia venitul unei moşii mari de la patrie, fiindcă Carada n-are moşie, ia rentă de moşier  de la patrie, fiindcă 
Stătescu n-are moşie patria trebuie să-i creeze veniturile de boier mare.
Este acesta înţelesul d-voastră economic şi social, onorabile Caradale cu politica naţională, da ori ba? Dacă este, 
ce ne umblaţi cu întrebări de politică exterioară, ce Dunăre, ce regat, ce politică rusească ori nemţească? La Mazar Paşa 
juraţi în numele 
turcului... Suntem turci, turci în puterea cuvântului , ţipa d. C.A. Rosetti la gazetă şi când colo ... ce să vezi? Iese 
frumuşel cu capul pe tipsie înaintea împăratului rusesc, oferindu-i pâne şi sare. Părintele d-sale n-a ştiut desigur să-i 
spună că pâne şi sare nu se cade a se oferi decât Domnului legiuit al tării, zicându-i-se oarecum ,,din pânea şi sarea Ta 
mâncăm Doamne, în zilele Măriei Tale, ale Tale dintru ale Tale", o străveche rămăşiţă din principiul juridic că ,,dintru 
început tot pământul ţării domnesc au fost", o amintire din veacul de aur când o legătură strînsă de credinţă şi de drept 
unea pe cel mai mare din ţara aceasta cu cel mai mic.                                                   
Aşadar, ce mai [la] deal, la vale? Iancu Negură v-a definit pentru de-a pururea: ,,În opoziţie conspiraţi cu ţara în 
contra tronului, la putere fiind, conspiraţi cu străinii în contra ţării. Aceasta vă este politica naţională".
Şi acum, când o jumătate a universului stă să s-arunce asupra celeilalte, d-voastră, nobili confraţi, aţi opri pe 
cutare ori cutare să nu-şi aibă ideile lui asupra unei conflagraţii europene? Voyons !
Prinţul Grigorie Sturza, uite, nu vrea directorat de bancă ori de drum de fier. Nici prin gând nu-i trece. Dar i-o fi 
trecut prin gând desigur întrebarea: E bine ca, atunci când mijlocul, sudul şi întreg nord estul Europei e plin de slavi, să 
rezistăm cu oarecari sorţi de reuşita valurilor acestui ocean de ginţi? Şi va fi răspuns: Nu e bine. Se ştie totuşi că din 
capul locului am declinat solidaritatea cu programul de politică esterioară a prinţului.
D. Maiorescu iar ştie că în anume timpuri civilizaţia Apusului a fost destul de puternică pentru a învinge 
curenturile aproape fatale şi constante de cuceriri ce vin din Răsărit şi crede că acest curent va fi învins . . . de astă dată 
se 'nţelege . . . prin o civilizaţie relativ mai tânără care mai are încă idealuri, prin armele şi inteligenţa germană.
Ori unul ori altul poate să se 'nşele . Sunt ipoteze care se pun în vederea unor evenimente ascunse în sânul 
viitorului, cari poate nu se vor întâmpla nicicând . Rezultă însă de aci că un partid, mai ales când nu e la putere şi nu 
cunoaşte de visu oarecum configurarea puterilor europene, să stabilească un program absolut, în ciuda evenimentelor, 
în ciuda norocului războaielor, în ciuda şanselor pentru ori contra, în ciuda diplomaţiei europene?
Vorba ceea: Dă-ţi popo pintenii şi bate iapa cu călcâiele .
Şi aceşti pinteni sunt rezerva pe care şi-o impune partidul conservator ca atare în faţa cestiunilor esterioare.
În calculul algebric al cărui rezultat căutat e neatârnarea ţării şi dezrobirea neamului românesc de sub influenţele 
străine, în calculul politicii naţionale intră, onorabililor, mulţi termeni cunoscuţi şi necunoscuţi. A calcula în vânt , a 
făgădui în vânt , a vorbi vânt , a semăna vânt , precum faceţi d-voastră fiind în opoziţie, numai pentru ca s-ajungeţi , ca 
şoarecele lui Gr . Alexandrescu, în caşcavalul de Parma a bugetului, e treaba d-voastră, nu a noastră. Cătaţi-vă de treabă 
pe cât timp puteţi şi nu ne mai întrebaţi unde e buricul pământului .                                                      
 
[6 martie 1881]
 
 
ALEXANDRU III
 
După groaznica moarte a ţarului Alexandru al doilea toată lumea politică se întreabă: Ce politică va urma noul 
monarh al Rusiei? La ce are să se aştepte poporul rus de la junele lui împărat? Va începe oare poliţia rusească să-şi 
desfăşoare iarăşi teribila activitate „administrativă"? Se vor porni oare din nou, ca pe timpul lui Gurko şi Radetzki , mii 
de nefericiţi fără judecată şi sentinţă spre Nordul îngrozitor , spre îngheţurile Siberiei ? Ce poate spera continentul, pace 
sau război?  
Drept răspuns la  atâtea  întrebări reproducem numai următoarele pasaje dintr-o foaie vieneză,  rămâind  ca 
cetitorul să aprecieze asupra valorii consideraţiunilor şi concluziunilor :
 
Dacă Alexandru al treilea voieşte să mănţină înlăuntrul ţării moştenirea străbunilor săi, dacă are de 'gând , ca un ţar 
absolut, să refuze orice admitere a ideilor moderne, orice concensiune către bolnavul şi nenorocitul său  popor, atunci el cată, cu 
voie sau fără voie, să procure o răsuflare pasiunilor naţionale celor 
comprimate şi o uşurare pentru înfierbântatul sânge rusesc. Alexandru se află în răspântie şi trebuie să aleagă una din 
două: sau să cedeze faţă cu poporul, sau să-l ocupe în modul cel mai fatal: Constituţiunea sau războiul. De un ţar 
reformator puterile europene n-ar avea deocamdată să se teamă de nimic, căci el ar fi silit să-şi îndrepteze toată 
activitatea asupra reorganizării marelui său imperiu. Dacă împăratul Alexandru, nu va accepta acest rol atunci vecinii 
puterii Nordului cată să se gândească mai din vreme la siguranţa lor. Deja astăzi noul monarh este desemnat la Paris 
drept încoronatul aliat de răzbunare al Franţei; astăzi deja foile republicane dau a se înţelege că Alexandru al slavilor 
nu va continua politica  Alexandrului  german. Să nu se pună prea puţin preţ pe această  drastică  distincţiune 
caracteristică dintre cei doi ţari , ca moment politic. Cel mort s-a simţit a fi un Holstein - gottorp , cel în viaţă este cu 
trup şi  suflet un Romanoff . Acela se considera drept mijlocitor natural dintre ruşi şi  boruşi , între germanism şi 
slavism , acesta se mândreşte a fi ,,pur rus". El este împăratul naţional născut al viitorului imperiu de o sută milioane 
şi poate că, mai curând sau mai târziu , se va încumeţi a confirma această ,,misiune" prin fapt, printr-o cruciată 
naţională.
Noi nu credem într-o alianţă a Republicei cu cazacii; noi considerăm ca un eveniment neprobabil o alianţă 
viitoare între autocratul nordic şi d. Gambetta; suntem însă de opinie că Austria nu poate saluta urcarea pe tron a lui 
Alexandru III decât cu o faţă serioasă. Poate că  bombele nihiliştilor ruşi nu i-au cauzat statului nostru mai mari 
pagube decât ce se poate aprecia astăzi. Poate că acest nitroglicerin n-a sfâşiat numai corpul ţarului, ci a făcut păcii 
noastre o rană invizibilă , dar nu mai puţin gravă. Un ţar care s-ar privi de protector al marei familie a popoarelor 
slave, c' are şi-ar esercita funcţiunea de-o incarnaţiune încoronată a panslavismului, mai curând sau mai târziu va 
căta să pună în cestiune interesele cele mai importante ale Austriei şi să provoace astfel o coliziune neevitabilă între 
cele două imperie vecine. Vor reuşi oare bărbaţii noştri de stat să înlăture acest pericol printr-o politică înţeleaptă? 
Germanii, ungurii şi polonii sunt de vederi identice asupra acestei cestiuni politice cardinale ; ei nu pot decât să 
recomande statului pentru viitor o estremă circumspecţiune şi abstinenţă . Însă este întrebarea dacă se va urma acest 
sfat...                                
Deocamdată rămâne a se vedea ce deciziune va lua noul monarh rus în privinţa interiorului ţării sale. O pace 
încheiată între ţarism şi libertate, între Alexandru III şi poporul său, ar însemna pace şi pentru Europa; continuarea 
războiului intestin , civil, cată să aibe drept urmare inevitabilă şi un război în afară!
 
[7 martie 1881]
 
 
[„ÎN NUMĂRUL NOSTRU PENULTIM …"]
 
În numărul nostru penultim am dat părerea unui ziar german asupra ideii de-a ridica România în rangul de regat. 
Acea părere semăna a rezuma în ea punctul de vedere austriac în cestiunea aceasta. Acum lăsăm să urmeze un articol 
ce-l aflăm în ,,Le Nord", din care rezultă poate atitudinea binevoitoare pe care Rusia ar păzi - o faţă cu acest proiect, 
deşi ni se dă consiliul de-a nu face pentru o deşartă schimbare de titlu nici un sacrificiu real.
 
Răspunsul dat în Camera deputaţilor din România de d. Brătianu unui deputat care l-a interpelat în privirea 
zgomotelor relative la ridicarea României la rangul de regat ne face a crede că ,,Independance Roumaine" a fost bine 
informată când , acum vreo cincisprezece zile, anunţa că guvernul are în gând această transformare a principatului. În 
adevăr, deşi prezidentul Consiliului s-a mărginit a afirma numai ,,dreptul României ca stat liber de-a da suveranului ei 
titlul de rege şi chiar de împărat de ar voi", fără a se esplica asupra intenţiilor guvernului în privirea aceasta, totuşi 
faptul că n-a opus, nici o dezminţire zgomotului de realizare încurândă a proiectului ce i se atribuie ne-ar autoriza a 
crede că  acest  zgomot nu  e  lipsit  de fundament.  Această  apreciare  a  tăcerii  ministrului  o  găsim  justificată 
îndealmintrelea  , cel puţin într-o măsură oarecare, prin detaliile ce le dă ,,Neue freie Presse" din Viena asupra 
convorbirii ce un corespondent al ei din Bucureşti a avut - o cu d. Brătianu acum câteva zile. În această conversaţie 
prezidentul Consiliului ar fi declarat că ,,dezvoltarea repede a principatului precum şi puterea împrejurărilor" vor 
aduce în curând după sine erigerea principatului în regat.
În privirea cestiunii care i s-a pus de cătră corespondent şi i s-a reînnoit în Cameră de cătră interpelator, 
ministrul s-ar fi esplicat asupra demersurilor cari se zicea că s-ar fi făcut de cătră guvernul român pe lângă cabinetele 
străine în vederea unei asemenea eventualităţi. El ar fi răspuns că ,,sancţiunea prealabilă" a puterilor nu e necesară 
de vreme ce un stat independent e liber de a determina după plac titlul pe care trebuie să-l poarte suveranul ei şi ar fi  
adaos că nu crede cumcă vreun guvern străin s-ar putea formaliza dacă i s-ar conferi principelui Carol titlul de rege.
Credem că se cade a primi sub toate rezervele povestirea ziarului ,,Neue freie Presse", căci asupra unui punct 
mai cu seamă ea nu poate fi cu totul exactă.
Corespondentul foii vieneze zice că d. Brătianu, răzimându-se pe opinia sa despre inutilitatea unor comunicări 
prealabile de făcut cabinetelor străine, ar fi adaos că titlul de rege al românilor n-ar putea să atingă mai mult pe 
vecinii principatului decum a atins titlul de rege al francejilor pe Belgia. E imposibil ca prezidentul Consiliului să fi 
comis acest anacronism ; el ştie desigur că Belgia n-a fost constituită decât după proclamarea lui Louis - philippe de 
rege al Franţei. Dacă această observaţie, ce înlătură orice ipoteză de suscep - 
tibilitate din partea ţărilor vecine, a fost făcută sub o formă, ori alta, ea se raportă fără îndoială la zgomotul că 
Austro-Ungaria e ostilă erigerii României în regat pentru că s-ar fi temând ca această transformare să nu redeştepte 
ideea regatului  dacoromân  care  agita  odinioară pe un număr oarecare de reprezentanţi ai partidului, liberal, şi 
anume, dacă nu ne înşală memoria, pe d. Brătianu însuşi.
În adevăr, nu e mult de când un ziar german vorbea de o ,,Romania irredenta", ale cărei aspiraţii, zicea acel 
ziar, nu e prudent de-a le încuraja, căci ele nu aşteaptă poate decât ocazia de-a se manifesta: se observa totodată că 
4/5 ale acelei Românii ,,neeliberate " sunt înglobate în Austro-Ungaria. Se ştie în adevăr că Ungaria numără două 
milioane de români între locuitorii ei şi partea cea mai mare a populaţiei Bucovinei e română. Pe de altă parte un ziar 
român ce apare în Sibiiu, în Transilvania, încerca în aceeaşi epocă să arate, printr-un articol consacrat cestiunii 
Dunării, că pretenţiunile Austriei nu sunt decât o nouă demonstraţie a scopurilor tradiţionale ale acestei împărăţii 
asupra României; acel ziar reamintea că, sub Maria Teresia deja, ministrul Kaunitz căuta a lipi Moldova şi Ţara 
Românească la Imperiul Habsburgilor şi că la încoronarea împăratului Francisc - iosif I de rege al Ungariei figurau , 
cu drapelul tricolor al României, armele moldave şi valahiene .
Daca relevăm articolele acestea o facem pentru a esplica cum s-au acreditat în presa română opinia că Austro-
Ungaria ar fi opusă creării unui regat român şi cum s-a născut acolo aprehensiunea că adeziunea cabinetului din 
Viena, daca se va obţinea, va trebui să se cumpere cu concesiuni importante. Această aprehensiune se manifestă într-
un articol recent al ,,României libere" şi nu e indiferent de-a nota că acest ziar e cel mai răspândit în România. Faţă 
cu ridicarea eventuală a principatului la rangul de regat ,,România liberă" esprimă temerea că ,,proclamarea acelei 
măriri iluzorii" nu trebuie să se cumpere prea scump şi conchide astfel: ,,daca din întâmplare ni s-ar pune condiţia de-
a renunţa la apărarea noastră în cestiunea Dunării am trebui să renunţăm cu totul în asemenea împrejurări la 
mândria de-a ne chema regat". Constatarea acestei preocupări o aflăm şi în informaţiile române ale ,,Corespondenţei 
politice" din Viena, după cari România aşteaptă, înainte de a procede la realizarea proiectului său, ca diferenţele ce 
există în cestiunea Dunării să fie definitiv înlăturate.
Aparenţa numai a unei corelaţiuni între erigerea principatului în regat şi reglementul cestiunii Dunării ar da 
desigur loc la multe comentarii în România, căci daca România, independentă fiind, e liberă cu totul, cum zice d. 
Brătianu, de-a conferi suveranului ei titlul ce-i convine de-a i-l da, cabinetele străine sunt şi ele absolut libere de-a 
recunoaşte sau nu noul regat, există deci o parte a cestiunii din punctul de vedere al căreia dispoziţiile cabinetelor nu 
sunt indiferente;  ceea ce zicea ,,Presa", organul ministrului de esterne al României,  când  d, Brătianu  petrecea la 
Berlin şi zvonul public atribuia acestei petreceri transformarea de pe atunci încă a titlului prinţului Carol. Ea zicea că 
afacerea aceasta e ,,de interes general, care nu poate fi regulată decât prin Europa întreagă". Ea adăoga în adevăr că 
această regulare nu poate forma ,,obiectul unor disentimente serioase între puteri" ; însă limbajul jurnalelor austro-
ungare oficioase la deosebite împrejurări a părut din contra a indica că România va avea să întâmpine la Viena o 
rezistenţă serioasă, pe care n-ar învinge-o decât cu sacrificii reale. Dac' ar fi aşa, nu vedem ce consideraţii ar putea să 
justifice asemenea sacrificii,  căci, dacă România a trebuit să se  resigneze a face sacrificii considerabile pentru a 
obţinea recunoaşterea de stat independent în anul trecut, ea a intrat, din ziua în care adeziunea din partea tuturor 
puterilor a fost un fapt complinit , în deplina posesiune a locului ce i se cuvenea ,,după atâtea secole de suferinţe şi de 
lupte", cum zicea discursul tronului la deschiderea sesiunii legislative actuale. Titlul de rege al României n-ar adăoga, 
din punct de vedere internaţional, nimic la independenţa statului,  independenţă  pe care viteaza armată română a 
cucerit-o  pe  câmpul  de bătălie din Bulgaria la 1877, şi nici înlăuntru n-ar adăoga nimic la autoritatea pe care 
principele Carol a primit-o prin alegerea liberă prin care românii l-au aclamat acum cincisprezece ani suveran 
ereditar. Nu voim să zicem că aspiraţiile României de-a deveni regat pe cari le constată d. Brătianu nu sunt cu totul 
naturale şi nu purced dintr-un sentiment foarte legitim; ne esprimăm numai pur şi simplu părerea că, daca satisfacerea 
mai mult sau mai puţin apropiată a lor ar trebui cumpărată cu sacrificii, ar fi raţional şi politic de-a aştepta timpul 
aplanării dificultăţilor ce mai există astăzi.
 
[8 martie 1881]
 
 
[ ,,O BROŞURĂ ..."]
 
O broşură intitulată Observaţii asupra sentinţei Curţii din Lipsca, inspirată fără îndoială de Direcţiunea princiară 
, deci favorabilă conversiunii , ne dă, cu toate astea, detalii cari dovedesc spiritul acelei sentinţe.
Maniera de a vorbi cu uşurinţă de hotărârile unei Curţi atât de însemnate, puse desigur asupra tuturor influinţelor 
zilei, aşezată tocmai din cauza aceasta nu la Berlin, în centrul Imperiului, nici măcar în capitala Saxoniei , ci într-un 
oraş comercial, maniera adoptată de ,,Românul " şi de foile liberale nu dovedeşte decât superficialitatea cu care oameni 
cu patru clase primare şi un curs de violoncel sunt în stare a pricepe o cestiune. În alte ţări asemenea oameni speciali nu 
se însărcinează cu conducerea unor afaceri de sute de milioane. Asta e tot. Acolo e necesar să se prezinte garanţii mai 
serioase de cunoştinţe. 
Sentinţa Curţii recunoaşte în mod espres
 
că a fost admisibil ca Societatea Acţionarilor să cedeze guvernului român, pentru durata 'ntreagă a concesiunii 
, esploatarea întregei ei reţele de căi ferate şi ca din  parte 'şi  guvernul român să  preschimbe acţiile primitive şi 
priorităţile pe obligaţiuni de-ale statului şi să plătească acţionarilor acelora cari n-ar voi schimbul 3 1/3% asupra 
valorii nominale a primitivelor şi 8% asupra valorii nominale a priorităţilor ca dividendă fixă.
Dacă nu s-ar fi stipulat nimic mai mult, adunarea generală, aderând la această convenţiune şi la ceruta schimbare 
a statutelor, n-ar fi trecut peste competenţa ei.
Sentinţa însă găseşte că o asemenea călcare şi leziune atât a codului comercial cât şi a drepturilor private ale 
reclamantului cuprinsă în instituirea unei Direcţiuni princiare, care nu mai are a lucra după voinţa Adunării Generale, 
ci după art. XXII al Convenţiunii de răscumpărare,  numai conform legii şi convenţiei, iar încolo numai şi numai 
conform  instrucţiilor  ce i s-ar da de Ministeriul Lucrărilor Publice din România. În urmarea acestora §  22  al 
statutelor revizuite decide că Direcţia princiară ia asupră - şi toate drepturile şi datoriile cari, după Codul de comerţ 
german, i se atribuie sau i se impun direcţiei Societăţii Acţionarilor, fără alte restricţiuni decât cele prevăzute în art. X 
şi XXII a Convenţiei de răscumpărare. Din aceste stipulaţiuni sentinţa conchide însă: ,,că actele Direcţiei princiare 
sunt de-a dreptul independente de voinţa acţionarilor, că salvgardarea intereselor societăţii e lăsată numai la discreţia 
Direcţiei princiare şi a guvernului român, de ale cărui instrucţii atârnă acea direcţie. Societatea Acţionarilor e privată 
de orice mijloc de a pătrunde cu voinţa ei faţă c-o voinţă eventual contrarie a Direcţiei princiare; e privată însă mai cu 
seamă de facultatea de-a sili pe Direcţia princiară la executarea hotărârilor adunărilor generale, cari, după art. 231 al 
Codului de comerţ, sunt obligatorie pentru reprezentaţiunea unei societăţi. Ba, adunarea generală nu poate nici măcar 
să tragă, la răspundere pe membrii reprezentaţiunii , căci o pâră ridicată, conform art. 241, 226 şi 194 din Codul de 
comerţ, de cătră consiliul de supravegheare, ar întâmpina obiecţiunea că membrii reprezentaţiunii societăţii (id est 
Direcţia princiară) au lucrat după instrucţiile guvernului român, pe cari ei sunt obligaţi să le urmeze conform art. XXII 
al convenţiei şi § 22 al statutelor revizuite.
În urma unei asemenea modificări a statutelor Societatea rămâne lipsită de organizaţia pe care, după natura ei, 
trebuie s-o aibă o Societate.
 
Acesta este considerantul decisiv pe baza căruia hotărârile adunării generale se declară nule şi de nul efect.
Un alt motiv de anulare a hotărârilor adunării generale consistă în ipotecarea drumurilor de fier constituită în 
favorul nouălor titluri române.
 
Această ipotecă — zice sentenţa — cată a se privi ca străină scopului Societăţii Acţionarilor, deci adunarea 
generală nu avea dreptul de-a o vota.
 
La obiecţiunea , ridicată şi de ziarele noastre, că răscumpărarea e în interesul bineânţeles al acţionarilor sentenţa 
răspunde în introducerea ei prin [invocarea ] următorului principiu de drept:
 
o hotărâre luată contra legii rămâne atacabilă chiar fiind în interesul Societăţii. O hotărâre formal corectă nu 
foate fi atacată pe motivul că ar fi contrarie intereselor Societăţii.
 
În urma acestei sentenţe, care desfiinţează actul juridic al răscumpărării, rămâne a se şti ce se va întâmpla de-
acum înainte, ce sumă de procese se vor naşte din ea. Sentenţa însăşi încheie cu următoarele caracteristice cuvinte:
 
În lipsă de propuneri în această privinţă Curtea nu intră în cercetarea cestiunii dacă şi în ce chip s-ar putea 
reintegra  starea de lucruri de  mai 'nainte  , nici cercetează  supoziţiunile  sub cari cererea  reclamantului  pentru 
reintegrarea acelei stări de lucruri se poate traduce într-o cerere de despăgubire.
 
O asemenea cerere de despăgubire  reclamantul  n-a făcut-o din capul locului. El a aşteptat,  se 'nţelege  , 
pronunţarea şi redactarea autentică a sentenţei, pentru ca, în virtutea termenilor ei  definitivi  şi  inatacabili  , să-şi 
modeleze cererile sale.
 
[12 martie 1881]
 
[ ,, ÎNDEPLINIM O DATORIE ..."]
 
Îndeplinim o datorie ce ni se impune de lealitatea cu care ne ocupăm de viitorul ţării puind în vederea cititorilor 
articolul următor, datorit unuia dintre cei mai eminenţi publicişti franceji. 
Recomandăm cu osebire citirea acestui articol, căci arareori politica ce i se atribuie principelui de Bismarck a 
fost espusă c-o mai mare claritate. În adevăr nimeni n-a demonstrat mai bine viitorul, daca această politică ar triumfa .
Această politică este opera la care participă cu toată activitatea cei ce ne guvernă. Şi aceasta esplică pentru ce 
roşii sunt şi stau la putere.
Am dori ca d-nii de la ,,Românul" să ne  esplice  altfel lucrul; am dori ca opinia publică să fie liniştită prin 
declaraţiile ce ar putea face ,,Românul". Am dori să ne arate „Românul" şi d. Brătianu într-un chip categoric daca tot ce 
s-a făcut până acum în ţară a avut alt scop decât cel ce se atribuie cu atâta probabilitate principelui de Bismarck, şi daca 
acest scop ar avea vreun avantaj pentru viitorul ţării.
E datoria ,,Românului" a da această satisfacţie opiniunii publice; este o datorie de demnitate a partidului de la 
guvern ca să se esplice . Sunt situaţii în cari unii oameni pot zice: Am puterea şi fac cu dânsa ce voi voi. Dar asemenea 
situaţii se pot schimba dintr-o zi într-alta .
Iată articolul de care vorbim:
 
Împăratul Alexandru al II[-lea ], asasinat într-un chip atât de mârşav de nişte fanatici , lasă un nume glorios în 
istorie.
După învingerea de la Sevastopole era natural ca Rusia să caute un sprijin la Berlin şi la Viena în contra 
alianţei anglo-franceze .
Timpurile s-au schimbat. Carta Europei s-a modificat. Regatul Prusiei a devenit Imperiul german, s-a mărit 
cercul său de acţiune. Germania dezvoltă în proporţiuni înspăimântătoare puterea sa militară. Francia din contră, n-
are altă politică decât aceea de a-şi reconstitui puterile s-a aştepta.
Daca fiul împăratului Alexandru ar putea ridica vălul ce-i acopere viitorul şi-i ascunde pericolul ce-i ameninţă 
siguranţa şi mărirea Imperiului  ţarilor  poate că ar vedea cum se grămădesc nourii ca să aducă furtuna nu pe 
marginile Senei , ci pe ţărmurile Dunării.
Din ziua în care Turcia va dispare de pe carta lumii, când descendenţii lui Petru cel Mare vor reclama partea 
lor de moştenire din Imperiul osmanliilor , nu stindardul tricolor , ci vulturul cu două capete va închide armatelor ruse 
drumul la Constantinopol, care este scopul suprem al ambiţiunilor moscovite .
Nu Rusia, ci Austria, antegarda Germaniei, are de pe acum preponderanţa în Orient. Principalul obiectiv al 
politicei d-lui de Bismarck, de la Congresul din Berlin, stă în a întări în Peninsula Balcanilor influenţa rasei germane.
Austria stăpâneşte Bosnia şi Erţegovina , românii sunt vasalii Hohenzollernilor , sârbii ştiu că destinele lor se 
află în mâinele Curţii de Viena. Cât despre Rumelia, Germania caută, a pune mâna pe dânsa nu prin violinţe , ci 
printr-o  invazie  cu totul pacifică. Ea va vărsa în această bogată şi productivă ţară prisosul populaţiei germane. 
Germania va îndrepta cătră Arhipelag şi Marea Neagră acel nesfârşit şir de emigraţie care până acum mergea în 
America. Încetul cu încetul va face din Turcia europeană, o colonie germană, sau mai bine un anex la cele două mari 
imperii germane. Cotropirea a şi început: putem fi siguri că compatrioţii d-lui Bismarck o vor urmări cu toată energia, 
răbdarea şi stăruinţa de care sunt capabili numai nemţii.
Germanii au tot ce le trebuie ca să se stabilească şi să prinză rădăcini în astă ţară mănoasă . Daca nu li se va 
opune vreun obstacol vor ajunge încetul cu încetul, fără zgomot şi pe tăcute, la Dardanele şi la Bosfor, şi atunci 
Constantinopolul, prin forţa lucrurilor, va cădea în mâinile germanilor.
Atunci dinastia Hohenzollern va realiza visul monarhiei universale, la care n-a ajuns nici Carol cel Mare, nici 
Carol V, nici Napoleon I. De la Marea Nordului până la Marea Neagră, de la Baltica la Adriatica , se va întinde un 
nesfârşit  imperiu, sau mai bine o confederaţie  formată  de două mari imperii  strâns legate printr-o comunitate de 
interese politice, economice şi sociale, şi care va apăsa asupra Europei cu toată forţa unei puteri militare înfricoşate . 
Nimeni nu-şi poate închipui cu ce colosală forţă vor domina în Europa o sută de milioane de oameni, ocupând Europa 
centrală,  împingând  la vest popoarele latine, la ost popoarele slave,  stăpâni  pe  Hamburg  ,  Triest  , Salonic şi 
Constantinopole, ţiind sub dominaţia germană căile comerciale ale lumei civilizate!
Acesta e visul principelui de Bismarck. În scopul acesta cancelarul de fier a format  alianţa celor doi împăraţi, 
deschizând calea Austriei în Orient.
 
Autorul conchide
 
că, în viitor interesul Rusiei va face pe noul împărat a nu mai căuta sprijinul politicei sale nici la, Viena, nici la 
Berlin.
 
Cum vedem, alianţe nouă se pregătesc în Europa. Un mare război e poate inevitabil.
În vederea unei conflagraţiuni generale, guvernul nu este dator a spune ţărei care e politica sa? A fi sceptic la 
toate este lesne: e destul a nu avea cineva obraz. Dar oamenii de stat nu ştim că pot fi scutiţi şi de pudoare.
Privim viitorul cu îngrijire, căci ce poate aştepta o naţie de la nişte oameni cari ne-au dus din catastrofă în 
catastrofă şi au comis importarea lui Strussberg — Landau , retrocedările , conversiunile şi mistificaţiunile politicei 
dunărene.
 
[13 martie 1881]  
[„ÎN MAI MULTE NUMERE..."]
 
În mai multe numere ale ,,Românului" din luna trecută am văzut susţinându-se ideea că embaticarul e proprietar 
al locului ce posedă, că un bun grevat cu embatic sau besmăn e proprietatea aceluia ce plăteşte embaticul. Vrun advocat 
desigur o fi scris acele articole, împodobite cu flori de citate falsificate din legiuirile vechi, producând în noi acea silă 
pe care ne-o face orice cârciocar  ce,  rumegând paragrafe, uită că asemenea lucruri au stat totdauna în legătură c-o 
anume organizaţie socială şi economică a unui popor. Ba ilustrul advocat nici pare a înţelege termenul „a stăpâni " şi 
a ,,pune pe cineva în stăpânirea unui lucru", întrebuinţat în legile vechi, pe care-l traduce prin ,,proprietate".
A pune în stăpânire va să zică a pune în posesiune, şi a stăpâni , oricând şi oriunde, înseamnă a posede . Înţelesul 
lexical al cuvântului e atât de bine stabilit întru cât priveşte trecutul încât ne e ruşine a vedea că azi nişte oameni ce nu 
ştiu româneşte cutează a falsifica pentru bunul simţ al mulţimii termeni hotărîţi şi ca esenţă şi ca sferă.
Noi  suntem siguri că în spiritul legiuirilor  vechi şi nouă locurile acele sunt numai în posesiunea  ereditară  a 
embaticarului şi că iluzia că ele ar fi chiar proprietatea lui nu s-a născut decât din neânsemnătatea relativă a arenzii ce 
să plăteşte azi, care în timpul în care a fost stipulată era îndestul de însemnată. Neânsemnătatea actuală a arenzii plătite 
e cauzată însă prin scăderea ce au suferit-o în valoarea lor metalele preţioase, pe când valoarea proprietăţii grevate cu 
embatic  , precum şi venitul ei, s-a suit în raport direct cu valoarea celorlalte obiecte de  consumaţiune  . Daca 
proprietarii, fie indivizi, fie persoane juridice, ar fi fixat prin contractele primitive ca arenda sau embaticul să li se 
plătească în grâu , iar nu în bani, s-ar vedea clar raportul între proprietate şi rentă. Dar astfel iluzia economică, născută 
din disproporţia între valoarea proprietăţii arendate şi valoarea arenzii actuale, s-au putut preface sub pana redactorilor 
„Românului" într-o eroare juridică, pe care vom cerca a o rectifica prin următoarea luminoasă espunere a lui Michel 
Chevalier , care, esplicând ordinea economică a lucrului, ne dă esplicarea celei juridice.
 
Când metalul din care e făcută moneda este pe clina de a-ţi varia valoarea în raport cu celelalte producte ale 
industriei e practic ca în anume cazuri plăţile să se stipuleze altfel decât în monetă . În asemenea împrejurări, daca e 
posibil şi lesne, e bine a se adopta un mod de plată nemetalic , substituind metalului monetar un alt obiect, presupus 
mai puţin variabil în valoarea sa. Unul din cuvintele de căpetenie pe cari le-au avut oamenii pentru a întrebuinţa aurul 
şi argintul ca mărfuri de intermediu în tranzacţiuni este fixitatea relativă a valorii ce s-au observat la ele. Dar daca din 
întâmplare o descoperire asemănătoare celei a minelor din America în secolul al Xvi-lea produce o mare perturbaţie 
în valoarea metalelor preţioase, pe cât timp perturbaţia durează, adecă în întreg intervalul ce le trebuie acestor metale 
pentru a trece de la nivelul aproape fix pe care se ţinuse valoarea lor la nivelul la care vor avea să rămână de-aci 
înainte pentr-un period indefinit , ele sunt dezbrăcate de virtutea lor de căpetenie, adecă, de-a fi fixe în valoare, şi e 
natural ca să li se substituie în ocazii potrivite un alt articol, ce se socoate a fi desigur mai fix sau mai puţin variabil . 
Grâul e o substituţie vrednică de toată atenţia. Grâul în adevăr nu poate servi de monetă ; el nu e îndestul de portativ ; 
e supus la alterări ; nu e o substanţă omogenă şi totdeuna egală în sine însaşi , ca un drug de aur care iese din 
cuptorul de topire al unui curăţitor care l-a preparat la o mie de chilometri depărtare de aci. Afară de aceasta, de la 
un an la altul, grâul suferă în valoarea lui, în raport cu celelalte articole de negoţ, oscilaţiuni foarte puternice, el se 
urcă sau scade de la una la îndoit, ba uneori la întreit chiar. Ce deosebire, de exemplu, între preţurile curente de la 
'nceputul anului 1846 şi între cele de la finele anului, ce scădere în 1847 şi 1848! Cu toate acestea, daca luăm mediile 
unui număr de ani, vom afla fără îndoială că grâul este unul din articolele care-şi schimbă mai puţin valoarea în 
comparaţie cu alte articole ale  producţiei  .  Luându-se  în cercetare perioade seculare  grâul  pare a avea aproape 
fixitatea relativă a valorii.
Individul care-n timpul împăratului roman August ar fi avut drept venit 1 000 de hectolitri de grâu şi care ar fi 
putut să transmită moştenitorilor acest venit, din epoca sa şi până în zilele noastre, ar fi garuntat moştenitorilor săi din 
secolul al optulea, al cincisprezecelea şi al nouăsprezecelea un grad de bunăstare mai puţin deosebit de acela de care 
se bucura el însuşi decât daca le-ar fi testat o rentă de-o greutate determinată în aur sau în argint. 
Conform cu observaţia aceasta ar fi posibil şi înţelept, în prevederea unei mari schimbări în valoarea aurului, 
ca proprietarul care s-ar lega printr-o arendare pe două sau trei generaţiuni să stipuleze ca să i se plătească arenda într-o 
cantitate fixă de hectolitri de grâu în loc de-a i se plăti c-un număr determinat de livre sterline. Tot astfel, particularul 
care ar voi să constituie o rentă copiilor sau unui colegiu sau unui ospiciu , ar face bine, în ipoteza în care ne-am pus 
aci, de-a o constitui în măsuri de grâu şi nu în piese de aur. După descoperirea Americei, Englitera, a cărei monetă era 
mai cu seamă de argint, au  formulat  acest sentiment printr-o lege înţeleaptă, în virtutea căreia o a treia parte a 
rentelor  datorite  colegiilor  din  Oxford  şi din  Cambridge  au trebuit să fie plătite în măsuri de  grâu  de-o calitate 
hotărâtă . Oameni eminenţi, 
precum cancelarul Burleigh şi secretarul de stat Smith , luară iniţiativa acestui act de prevedere, pentru că, luminaţi prin esperienţa 
contimporană, ei pricepură că banul reprezenta mult mai imperfect decât grâul o sumă fixă de obiecte de consumaţiune când e 
vorba de-o serie indefinită de ani. Era în toiul perturbaţiunii produse prin mina de argint de la Potosi . Legea datează din anul 
1576.
 
Din această espunere se vede lămurit că proprietarii cari au arendat  cu embatic  proprietăţile  lor pe generaţii 
înainte au comis eroarea de-a crede, ceea ce pentru timpul în care trăiau era adevărat, că valoarea metalului din care 
erau făcuţi banii va rămânea pururea fixă, pururea aceeaşi, că un galben în secolul al şaptesprezecelea va avea aceeaşi 
valoare ca şi un galben în secolul al nouăsprezecelea.
Dar această eroare economică nu schimbă natura dreptului.
Se va observa încolo că bunurile încărcate cu embatic au fost în genere proprietăţi ale aşezămintelor publice, nu 
ale particularilor. Dacă şi particularii ar fi uzat în genere de această tranzacţiune, mai cu seamă pe când moşiile erau 
încă foarte mari, s-ar fi dezvoltat desigur la noi în ţară acea posesiune ereditară care pe de-o parte ar fi făcut de prisos 
improprietărirea  , iar pe alta ne-ar fi ferit de inconvenientul  unei  subâmpărţiri  în  parcele  prea mici a pământurilor 
ţărăneşti , deci ne-ar fi scutit de perspectiva formării unui proletariat agricol.
Un loc grevat cu embatic [e] o proprietate arendată pe-o serie de ani indefinită . Posesiunea se moşteneşte în 
adevăr, dar, după natura datinei pe care se 'ntemeia acest soi de tranzacţiune, ea nu se putea moşteni decât în aceeaşi 
familie. Cu toate aceste vom vedea că astăzi multe din prăvăliile de prin oraşe, proprietăţi ale mănăstirilor, spitalelor, 
bisericelor, sunt în posesiunea unor străini, că în Moldova evreii au pus mâna pe ele, ceea ce e cu totul în contra naturii 
lucrului. Admiţându - se acuma răscumpărarea embaticurilor , aceşti străini devin proprietarii acelor locuri, din posesori 
prin uzurpaţiune ce fuseseră pân' acum . Se ia adecă o nouă măsură pentru ridicarea elementelor străine din ţară; pe 
când , în starea actuală de lucruri, aceşti posesori prin uzurpaţiune ar putea fi scoşi din posesiune, iar locurile ar putea 
retrece în proprietatea statului, pentru a deveni baza unei măsuri generale pentru ridicarea meseriilor între români. Dacă 
e vorba ca locurile cu embatic să fie o posesiune ereditară, fie încai pentru români, nu pentru străini. Departe de-a le 
vinde, statul ar face bine să  conserve  acele  prăvălii  şi locuri de prin oraşe, pentru a uşura condiţiile de muncă a 
meseriaşilor acelora de ex. cari ar ieşi dintr-o şcoală de meserie.                                                        
Atunci în adevăr am vedea că statul ia o măsură organică, iar nu o măsură născută moartă sau de-a dreptul 
stricăcioasă  , precum  sunt paragrafii  de lege  traduşi  din franţuzeşte pe  calapodul  cărora se întind ca Hristos toate 
puterile vii ale acestui popor.
 
[13 martie 1881]
 
 
[„ÎNTR-UNUL DIN NUMERELE TRECUTE..."]
 
Într-unul din numerele trecute am publicat un articol dintr-un jurnal francez asupra politicei prinţului de 
Bismarck în Orient. Publicistul francez între altele zicea:
 
Daca fiul împăratului Alexandru ar putea ridica vălul ce-i acopere viitorul şi-i ascunde pericolul ce ameninţă siguranţa şi 
mărirea Imperiului ţarilor poate c-ar vedea cum se grămădesc nourii ca s' aducă furtuna nu pe marginile Senei, ci pe ţărmurile 
Dunării.
Vulturul cu două capete va închide armatelor ruse drumul la Constantinopole.
 
Reproducând acel articol am întrebat pe d-nii de la ,,Românul" şi pe d. Brătianu în parte a ne declara într-un chip 
categoric „daca tot ce s-a făcut până acum în ţară a avut alt scop decât cel ce se atribuie cu atâta probabilitate 
principelui de Bismarck i daca acest scop ar avea vreun avantaj pentru ţară". 
„Românul", reproducând în parte articolul francez, nu găseşte că ar putea răspunde altfel decât că :
 
opoziţiunea se uneşte în a face apel Rusiei să, intervie, să ceară destituirea guvernului, daca asasini nu vor izbuti a-l ucide, 
şi prin toate acestea să se provoace la timp intrarea în ţară a oştirilor ruseşti, intrarea oştirilor austriace şi pradă să se dea ţara 
rezbelului civil şi rezbelului între două mari puteri.
 
Acest răspuns pentru noi ar fi destul de satisfăcător, căci ne-a dat ocazie a râde mult, a râde din toată inima.
Dar, fiindcă „Românul" ne impută cu multă imprudenţă că am făcut şi facem apel la străini, să curmăm o dată 
pentru totdauna această imputare gratuită şi imprudentă .
Oare fost-am noi la Livadia ca să precupeţim retrocedarea Basarabiei?
Oare noi am plătit la Berlin datoriile lui Stroussberg, ca, cu luminele unui jurisconsult fără renume ş-a unui 
financiar fără finanţe, să reînviem pe Stroussberg şi să-l aducem din nou ca o năpaste pe ţară sub numele de Landau?
Noi negociem chestiunea Dunării?
Noi am zis ceea ce ne pare probabil după prevederile noastre. Am zis că Turcia ameninţă a dispărea din Europa. 
Am zis că un rezbel poate fi  iminent  . În faţa unei conflagraţii generale probabile am întrebat care este politica 
guvernului.
Şi ni se răspunde că suntem ruşi or austriaci; iată tot.
Pe noi nu ne incomodează deloc a declara că nu poate fi om în ţara regelui care să cugete, dar necum să scrie, că 
ar voi invazie. Credem şi mai mult, credem că, daca s-ar găsi ceva creieri dislocaţi care să cugete la invazie, cuviinţa ar 
cere ca ,,Românul" să fie cel din urmă care s-o releveze aceasta; din cauze pe cari, de la 1848 şi până azi, cu toţi le 
cunoaştem.
Împăratul Alexandru I înaintea rezbelului de la 1812 zicea: Constantinopoli este imperiul lumei.                     
Astăzi vederile ţarului Alexandru sunt împărtăşite şi de Anglia şi de Germania şi de Austria.
Când  vedem  dar  pe junele  împărat  că  ia  îndatorarea  să  execute  dorinţele  străbunilor  săi,  cari  priveau 
Constantinopoli ca imperiul lumei, nu suntem în drept a prevede un rezbel? Şi în faţa acestui rezbel nu suntem datori a 
întreba pe d. Rosetti unde are de gând să trimită şi de astă dată pe d. Brătianu, la Livadia, la Viena sau la Berlin?
Iată pentru ce am publicat articolul francez, iată pentru ce suntem îngrijaţi de viitorul ţării noastre regale, iată 
pentru ce am întrebat care este politica guvernului.
Cititorii vor judeca daca ceea ce ne impută „Românul" este serios. Facem pentru aceasta apel la cititorii 
„Românului", căci niciodată nu ne îndoim de bunul simţ al românilor, fie de orice nuanţă politică, când e vorba de 
destinele ţării.
 
[17 martie 1881]
 
 
[„SE ZICE ...NU AFIRMĂM ..."]
 
Se zice ... nu afirmăm, căci ne întemeiem numai pe zvonul public ... se zice că la Curte s-ar fi observat cu 
oarecare părere de rău lipsa d-lor Lascar Catargiu şi general Florescu în ziua proclamării regatului. În adevăr amândoi 
bătrânii senatori au avut bucuria senină în acea zi de-a vedea, nu pentru deşertăciunea lumească a lucrului, dar pentru 
importanţa lui politică în vederea unor evenimente viitoare, erigerea României la rangul de regat. 
Însă în această bucurie senină a trebuit să cază o picătură de amărăciune: fostul colonel de vânători , actualul 
general Leca , a luat iniţiativa acestei propuneri. 
Raportor în Senat a fost d. Ion Ghica. Foarte bine şi cu cale. D. Ion Ghica are renumele de-a nu fi fost tocmai 
favorabil principelui şi, din timpul războiului  franco-german  şi a  afacerii  de la sala  Slătineanu  , există oarecari 
reminiscenţe pe cari, faţă cu regele, d. Ion Ghica face bine de le şterge. Daca e vorba să inaugurăm o eră nouă, şi 
revoluţionarii de ocazie şi cei de meserie să-şi plece capul şi să solicite din nou o iertare care li s-a dat demult.
Nu e tot astfel cazul cu d. general Leca. Gura care ar fi putut să-l ierte e închisă pentru totdauna; mâna care i s-ar 
fi putut întinde cu prietenie şi milă, ca odinioară, se preface în ţărână . Să se ţină bine minte că Vodă Cuza a iertat prin 
viu grai şi în scris tuturor...absolut tuturor, numai colonelului Leca şi altor câtorva nu; nu pentru el personal, ci pentru 
pata pe care acesta a pus-o pentru vecii vecilor pe steagul ţării. E unicul caz în istoria românilor. Au căzut Domni prin 
rebeliune făţişă a poporului sau a armatei, au căzut prin amicii lor faţarnici ; nici un Domn român, absolut nici unul n-a 
căzut prin tradarea  strajei  domneşti; orice strajă, chiar adversară Domnului, pe cât  era strajă au privit în unsul lui 
Dumnezeu pe oaspetele credinţei ei, şi oaspeţii sunt sfinţi chiar pentru popoarele cele mai barbare, necum pentru cele 
civilizate.
Noi nu vorbim pentru fostul colonel de vânători . Ne-am feri chiar de-a-i pronunţa porecla, pentru că o sumă de 
oameni cumsecade suportă fără vină inconvenientul de-a avea aceeaşi poreclă. Apoi acest domn nu ar fi nici în stare să 
ne priceapă. Cât de departe este de a şti izolarea şi retragerea ce i se cuvine ne-a dovedit o scrisoare publicată de d-sa 
în ,,România liberă", prin care se punea la dispoziţie un om ce-l calomniase , cum pretindea. Ei bine, fostul colonel de 
vânători îşi închipuieşte încă că există, nu în România, dar în universul întreg, de la Polul de nord până [la] cel de sud şi 
în curmezişul celor două  emisfere  , un singur om care să-i  datorească  răspundere sau să-i mai ceară răspundere? 
Morţilor de soiul acesta nu li se datoreşte, nu li se cere răspundere. Ei sunt afară de cercul omenirii, precum a fost Cain, 
a cărui faptă e o copilărie pe lângă cea din noaptea de 11 fevruarie. Daca acest d. ar fi avut curajul pe care pretinde a-l 
avea azi, când orice fiinţă vieţuitoare îl dispensează de răspundere, ar fi sfârşit de-a doua zi după 11 fevruarie cu sine 
însuşi, pentru a şterge pata de pe nişte bieţi soldaţi nevinovaţi şi amăgiţi , care fuseseră scoşi din cazarmă sub pretextul 
că ,,Doamna născuse un copil".
Dar au conspirat toţi atuncea, şi conservatori şi liberali?
Ei şi?
Oameni independenţi , liberi a [ataca] actele unui Domn ce făcuse o lovitură de stat, erau pe calea de-a comite [o 
crimă] politică care, reuşind , avea să fie un succes politic. Se 'nţelege că oamenii politici trag tot folosul posibil pentru 
cauza lor dintr-un act de trădare care le vine la 'ndemână ; dar aceasta nu va să zică că ei aprobă trădarea sau iubesc pe 
trădător. Odată faptul mişelesc îndeplinit, cel ce l-a comis se înlătură din viaţa publică pe de-a pururea. De vrea să 
trăiască fiziceşte mai departe, trăiască, căci impunitatea judecătorească i-e asigurată; dar moraliceşte e mort şi un rol în 
viaţa publică nu mai poate juca.
Noi înşine am fi tăcut despre această faptă, am fi uitat, căci asemenea lucruri se uită, dar nu se iartă niciodată, 
când  n-am vedea pe aceste  personaje băgându-se  înainte şi  întunecând  momentele cele mai luminoase ale vieţii 
poporului nostru. În loc de a se ascunde, ei din contra pozează în lumina electrică a unor zile mari pentru ca să se vază 
creţ cu creţ toate zbârciturile negrului şi criminalului monstru.
Ce e în adevăr Simeon Mihălescu pe lângă acel colonel de la 11 fevruarie? Un înger. Ce e Pietraru, care a ridicat 
mâna criminală contra unui om de stat căruia nu-i jurase niciodată credinţă, care nu era încredinţat pazei lui? Daca pe 
colonelul de la vânători l-ar fi chemat Pietraru n-ar fi făcut ceea ce-a făcut actualul general. 
În decursul istoriei noastre s-au întâmplat ceva analog, nu asemănător, în zilele fiului lui Ştefan-Vodă, Petru, 
pronumit Rareş.
Petru Vodă fusese scos din domnie prin trei armate de invazie intrate în acelaşi timp în Moldova: polonă, tătară 
şi turcească.  Întâmplările  sale, în vremea  fugii  în Ardeal, a  petrecerii  în cetatea  Ciceului  , a  mergerii  la Ţarigrad, 
formează un roman întreg în cronicele noastre. În timpul lipsei sale domnişori ilegitimi ocupară tronul, până ce fiul 
leului se arătă din nou la marginea ţării. Unii boieri, pentru a câştiga favoarea lui Petru Vodă, auzind că soseşte, uciseră 
pe domnişorul ilegitim după vremuri şi alergară înaintea lui 
Petru să i se închine, espunându-şi meritele ce le aveau în a lor părere. Petru Vodă era de felul lui un om blând precum 
se ştie. Mulţumitu-le-au el trădătorilor pentru fapta lor? Da ... a pus să le mulţumească călăul.
El n-a primit coroana sa proprie din mâni de ucigaşi şi bine a făcut. Dar acei colonei sau generali de pe atunci 
înlăturaseră o piedecă din calea lui? El s-a folosit în adevăr de această înlăturare , dar n-a aprobat-o nicicând .
Aşadar nu credem că e loc de mirare daca în vremi mai blânde , dar totuşi în momente în care ţara are nevoie de 
reînviarea tuturor instinctelor ei morale, unii membri influenţi, mai ales din cei bătrâni ai partidului conservator, deşi au 
aclamat cu bucurie principiul regalităţii, au evitat totuşi de-a se 'ntâlni faţă în faţă cu cel care a căutat, în ciuda lumei, 
de-a fi iniţiatorul acelei idei.         
 
[18 martie 1881]
 
 
[„ÎNTRE LEGENDELE NOASTRE..."]
 
Între legendele noastre naţionale e una (în colecţia  Ispirescu  ) de străveche origine desigur şi de o mare 
adâncime . Un om primeşte de la ursite privilegiul „vieţii fără moarte şi tinereţii fără îmbătrânire ". Acesta trece pe 
lângă un oraş şi întreabă pe un târgoveţ , ce culegea mere într-o grădină, de când sta oraşul acela? — De când lumea, 
răspunse omul culegând mai departe. Peste cinci sute de ani omul pururea tânăr trece iar prin acel loc, dar de oraş nici 
urmă. Un cioban singur îşi păştea oile, cântând din fluier. — De când s-a risipit oraşul de aci? întrebă el. — Ce oraş? i 
se răspunse. N-a fost niciodată, tot câmp limpede, bun de păşune a fost aci. — Într-alt rând omul pururea tânăr găsi aci 
un codru mare şi un cărbunar tăind lemne. — De când e codrul? întrebă. — Da cine-l mai ţine minte de cându-i ? 
răspunse cărbunarul . Şi în sfârşit peste alte cinci sute de ani omul pururea tânăr regăsi iar un oraş mare. În piaţă larmă, 
trâmbiţe , tobe, steaguri, veselie. — De când o oraşul, întrebă el, unde-i pădurea, unde păstorul cu fluierul ? — Dar cine 
să-i răspunză la toate întrebările acestea? Fiecine în piaţă era preocupat de trebile lui proprii, de sine însuşi, de ceea ce 
se petrecea împrejurul lui.
Omul pururea tânăr , când trecuse pe lângă acel oraş, făptuise multe lucruri bune. Ciobanului [î ]i răpeau tatarii 
din turmă şi el a alungat tatarii, cărbunarului îi urlau lupii pe lângă casă, el a stârpit lupăriile , şi-n adevăr într-o piaţă a 
noului oraş el a văzut o statuă călare c-o elebardă în mână şi s-a recunoscut pe sine în acea statuă . — Eu sunt acela, 
zise el mulţimii demprejurul lui, dar toţi  râseră  de el şi nu-l credeau. La  arhiva  primăriei stătea scris că fapta 
reprezentată prin statuă se petrecuse cu multe sute de ani înainte. — Dar eu sunt acela, zise el. Nu ţineţi voi minte că 
acum cinci sute de ani mă chema Dragomir şi mă pusese Mircea Vodă singur în pustietatea aceasta plină de păduri, în 
mica cetăţuie a Dâmboviţei , de ţineam piept tătarilor pe Ialomiţa? Şi acuma găsesc aci un oraş de două sute de mii de 
oameni?      
Dar cine să crează că el e geniul neamului românesc, pururea  având  în minte trecutul întreg şi de aceea 
neuimindu-se de ceea ce vede acum? Ba, în mulţimea cea mare iată că se găsi un moşneguţ cu faţa vicleană, cu ochii 
bulbucaţi şi cam cepeleag la vorbă, care începu ceartă cu omul pururea tânăr , zicând : ,,Ce vorbeşti tu? De când sunt eu 
există toate cîte le vezi. Înainte de mine nu erau decât boiari şi rumâni . Luminează-te şi vei fi, voieşte şi vei putea. Eu 
am creat ţara aceasta, înainte de mine nu era nimic". Omul pururea tânăr râse , îi dete cu tifla moşneagului şi se făcu 
nevăzut.      
Când ne uităm cu binoclu , ne pare scena foarte aproape, când îl întoarcem ea ne pare foarte departe. Dac - am 
întoarce binoclul istoric spre anul 1654, la încoronarea lui Constantin Basarab, fiul lui Radu Şerban, am vedea tot piesa 
de azi, jucată în alte costume, 
am vedea pe uliţe mese cu cîte un grămătic şi la ele cei 100 000 de dorobanţi şi seimeni depunându-şi jurămintele 
asupra formulei :
 
Juraţi pe această  sfântă Evanghelie  şi pe această  cinstită  cruce că veţi fi cu Constantin Vodă un suflet şi un sfat, 
ascultându-l şi  ajutându-l fără viclenie, atât în iveală cât şi în taină; neascunzând de el nici un lucru ce trebuie să-i fie cunoscut 
în tot cursul vieţii sale şi în tot cursul vieţii voastre, şi nu veţi fi trădători către el, nici veţi lucra împotriva lui.
 
Iar ei, punând mâinile pe Evanghelii şi pe cruce, ziceau: da! Ţăranii aruncau în calea Măriei Sale spice de grâu , 
flori albe şi ramuri verzi, mere, lămâi , năramze şi capete de berbeci , sau îi închinau miei şi căprioare sălbatice.
Iar cât despre cheful ce s-o fi făcut pe vremea aceea, nici vorbă. Chiar Neagoe Vodă, om mai mult sfânt decât 
războinic , zice în sfaturile către fiul său Teodosie :
 
De ţi-e voia să dăruieşti pe cineva, [î ]l dăruieşte dimineaţa la trezvie cu cuvinte dulci; daca ţi-e voia, să-ţi mulţumească cel 
ce i-ai dat darul şi să-ţi sărute şi mâna . Iar daca ţi-e voia să te mânii sau să urgiseşti pe cineva sau să-l judeci, iar dimineaţa la 
trezvie îl judecă cu toţi boierii tăi şi-i ia seama. Cum îl va ajunge judecata aşa-i fă. Căci daca şezi la masă nu este legea să judeci, nici 
să dăruieşti; ci are masa obiceiul său de veselie, să se veselească toate oştile tale de tine. . . Să le dai să bea din destul şi cât vor vrea, 
şi tu încă să bei, ci cu măsură, ca să poată birui mintea ta pre vin, iar să nu biruiască vinul pre minte, şi să cunoască mintea ta pre 
minţile slugilor tale, iar să nu cunoască mintea slugilor pre mintea ta; şi, de-ţi va greşi vro slugă, tu-i îngăduie, pentru că... tu l-ai 
îmbătat.
 
Aşa se trăia pe la anul 1520.
 
Dar să privim coroana, căci de ea va fi vorba poate.
Ea e acoperită cu pietre scumpe şi mărgăritare. În partea ce vine pe frunte, deasupra e crucea formată din cinci 
pietre scumpe, sub cruce în  email  Duhul  Sfânt  , sub Duhul  Sfânt  , tot în  email  , Dumnezeu Tatăl, cu dreapta 
binecuvântând , în stânga ţinând globul pământului . În rând cu Dumnezeu Tatăl, de jur împrejur, chipurile strămoşilor 
şi între ele mici sceptre ; sub aceste chipuri un rând de heruvimi (capete şi aripi) şi sub acest rând pietre scumpe mari 
formând marginea demprejurul coroanei.
Capul ce stă sub această coroană e mare, fruntea largă, ochii mari, pe jumătate închişi, căutătura tristă şi întoarsă 
oarecum în sine însuşi, sprâncenile lungi, nasul fin, faţa lungăreaţă şi palidă, barba mică şi neagră în furculiţe , părul 
capului lung acoperind spatele şi umerele.
E Ştefan cel Mare, zugrăvit la anul 1456. Pe piept îi atârnă un lanţ scump care se 'ncheie într-un engolpion de 
aur 1.
Dar daca vremea, acest veşnic regisor , a scos din nou piesa din arhivă şi ne-o reprezintă astăzi cu costume 
schimbate şi cu alţi actori, oare omul pururea tânăr , geniul neamului românesc, a venit asemenea între noi?
Oare n-am uitat cumva că iubirea de patrie nu e iubirea brazdei , a ţărânei , ci a trecutului?
 
[19 martie 1881]
___________
 1 Prescrierea unor ctitoreşti odoare a mon . Putna de S. Gheorghiescul . Ms . din a. 1795.
 
 
[„RĂSPUNZÂND LA DISCURSUL D-LUI
MAIORESCU..."]
 
Răspunzând la discursul d-lui Maiorescu, d. Carp a crezut a putea reduce importanţa pe care o dăm noi vicierii 
spiritului public în România.
Originea acestei vicieri e a se căuta în orice caz în tradiţiile şi antecedentele membrilor partidului roşu şi în 
faptul că asemenea tradiţii şi asemenea antecedente au fost cu 
toate acestea răsplătite sub o monarhie. Monarhia, pe cât poartă acest nume, credem că nu poate renunţa, în interesul ei 
şi al poporului, la acele prerogative care-i formează esenţa şi o deosebesc de republică. În republică numai, prin natura 
lucrului, domină partidele şi apetiturile.
Dar fie apreciarea noastră severă cea justă, sau aibe cuvânt d. Carp, care vede în aceste fenomene ale înveninării 
spiritului public  până  şi prin idei  nihiliste  numai semne ale unei boale mai  adânci  , răsărite din lipsa unei solide 
organizări sociale, nu asupra acestei divergenţe mai mult formale vom avea ceva de zis.
Cestiunea e daca, în era nouă ce se deschide prin erigerea României în regat, actuala lipsă de organizare, atât de 
priincioasă instinctelor roşie, va ţinea înainte sau daca există vro perspectivă de-a putea înlătura din viaţa publică 
elementele ce nu sunt pentru viaţa publică, şi anume pe aceia cari şi-a făcut din politică, din precupeţirea şi specula 
sentimentelor şi aspiraţiilor naţionale o meserie şi o negustorie de toată ziua.
Îndealtmintrelea noi nu găsim deloc atât de straniu ca publicitatea, fie ziaristică , fie parlamentară, să ia de motiv 
tocmai fenomenele; căci fenomenele izbesc vederea, nu cauzele ascunse.
Decreşterea  populaţiei  române din ţară şi creşterea elementelor străine e un fenomen; el  răneşte  vederea 
patriotului adevărat, el e lesne de înţeles pentru orice cetăţean, el ne strigă să căutăm cauzele ascunse ale lui şi să le 
înlăturăm .
Scrieri şi discursuri nihiliste sunt asemenea un fenomen izbitor , lesne de înţeles pentru omul public ca şi pentru 
cel privat. Aceste scrieri, aceste discursuri sunt pete cari reclamă vindecarea răului intern ce le-a produs.
Cuvântul ,,organizare socială" are însă o sferă largă şi ar fi în orice caz interesant ca o inteligenţă necontestabil 
luminoasă cum este acea a onor. deputat de Vaslui să ne lămurească asupra ei.
Evident că e rău daca onor. Serurie face politica şi versuri în loc de-a face altceva. Cestiunea e cum viitorul 
Serurie să fie silit, prin natura organică a societăţii române, a se ocupa cu lucruri mai potrivite cu inteligenţa şi 
aptitudinile sale decât versurile neo - greceşti şi politica de mahala.          
Şi această cestiune e foarte gravă din toate punctele de vedere.
Nimic nu demoralizează mai mult pe un popor decât erigerea nulităţii şi a lipsei de cultură în titluri de merit. 
Încurajarea nulităţii,  erijată  în principiu de guvernământ  , [î ]i îndeamnă pe cei răi de a uza de orice fel de 
mijloace numai pentru a izbuti să pună mâna pe stat. Am văzut de ce soi sunt acele mijloace. Scrierile satirice ale d-lui 
Orăşanu , republica de la Ploieşti, telegramele de felicitare cătră Rochefort sunt încă proaspete în mintea tuturor. Chiar 
admiţând că avem a face cu acte cari n-au fost luate în serios nici de autorii lor, rămâne totuşi obiecţiunea gravă de 
făcut daca soarta unui stat poate fi determinată de oameni cari se joacă cu focul, de oameni cari n-au întru nimic de-a 
proclama azi republica, iar mâni a se prosterna cu umilinţă înaintea monarhului. Aceşti oameni nu mai sunt caractere 
bărbăteşti, ci nişte panglicari cari şi-au făcut o jucărie din diferitele forme de guvernământ şi o meserie lucrativă din 
amăgirea poporului cu ele.
Dar există o lature şi mai gravă a lucrului. Într-un stat în care nu există măsură pentru merit, în care, din contra, 
merit şi ştiinţă sunt cauze de persecuţiune din partea demagogiei ignorante şi lacome a Costineştilor şi Caradalelor, 
spiritele tinere cari s-au născut cu o coardă mai energică de percepţiune şi de voinţă, am putea zice naturile alese, pierd 
încrederea în organizarea societăţii şi înclină a adopta ca ale lor nişte idei de destrucţiune cari cuprind în ele nimicirea 
oricărui stat. Tocmai ne vin în minte numele nihiliştilor români din Iaşi, fraţii Nădejde şi Milea , şi o spunem drept că, 
văzând pe Carada om mare şi pe plagiatorul Crăciunescu profesor de facultate, începem, nu a justifica, dar a esplica 
psicologic aceste fenomene.
Fraţii Nădejde de ex. sunt amândoi tineri cu ştiinţă de carte; am putea zice că în degetul lor cel mic au mai multă 
ştiinţă decât Costinescu ori Crăciunescu în capete. Ca merit se poate adăuga că, în lipsă totală de mijloace, de vreme ce 
sunt dintr-o familie foarte săracă, ei tot ce ştiu au învăţat într-un oraş de ţară, fără a face un pas în străinătate. Cu toate 
astea ei ştiu limbile clasice, mai multe limbi moderne, au înghiţit cu ardoare ceea ce le-a venit în mână din ştiinţele 
naturale. E firesc ca asemenea naturi energice să fie 
izbite de spectacolul încurajării sistematice a nulităţilor , să le apuce un fel de desperare de viitorul societăţii în care 
trăiesc şi să-şi deschiză perspectiva unei reforme prin răsturnarea radicală a tot ce există.                                        
D. Carp, în a noastră părere, face rău de micşorează importanţa întâmplărilor din Iaşi. Pe cât ştim, aceşti tineri 
amăgiţi nu sunt stârpituri de vanilie crescute în bumbac, cu capul ameţit de fraze şi romanuri , ca tinerii Vintilă Rosetti 
sau Calligari , cari în vederea unor sinecure ar transige numaidecât cu pretinsele lor principii revoluţionare, numai să li 
se arunce cîte un oscior. Nu sunt pretinsă naţie şi pretins popor, ei sunt adevărat popor; sunt oameni a căror inteligenţă 
au fost şi puternică şi vergină, de au absorbit cu toată setea ideile nimicirii. Ţandăra nu sare departe de trunchi. Tatăl, 
pentru motive reversibile, renunţă la republica universală şi devine monarhist legitimist ; fiii vor face ca prezidentul 
republicei Ploieştilor care, din cap al împărăţiei Fefeleiului , a devenit azi om cu leafă. Dar nu este tot astfel cu oamenii 
de cari vorbim mai sus. Mintea acestora nu se poate vindeca  prin îmbunătăţirea sorţii lor personale, prin funcţii şi 
diurne; tinerimei mai energice trebuie să i se  întipărească  convingerea serioasă că organizarea societăţii nu mai 
îngăduie ridicarea în sus a Costineştilor, Caradalelor şi Seruriilor şi că de acum înainte pentru a se ridica cineva, [î ]i 
trebuie şi minte, şi caracter, şi muncă.
Dar cestiunea are o lature şi mai gravă. Europa este monarhică. Nu credem că ar privi cu ochi buni o ţară unde 
sistematica încurajare a nulităţii şi a feneantismului pe de o parte ar da naştere pe de altă parte unei discompuneri 
sociale capabile a învenina şi pe vecini. Oficiosul „Journal de St Petersbourg" scrie în această privire:
 
Simpatiile cele mai sincere ale Rusiei [î ]i sunt asigurate României în noua sa existenţă ca regat; dar nu există drepturi fără 
datorii ca corolarii . E permis a spera că guvernul român se va pătrunde din ce în ce mai mult de obligaţiunea ce-i incumbă de-a se  
arăta un membru util şi activ al marei familii conservatoare numită ,,Europa monarhică" şi că va face tot ce-i stă prin putinţă pentru 
a impiedica ca teritoriul român să serve de azil bandei internaţionale care ameninţă  siguritatea tronurilor şi prosperitatea 
naţiunilor.
 
Iată dar cum ,,organizarea socială", cuvântul pe care l-a lăsat să cază d. Carp, are însămnătate şi pentru poziţia 
României ca stat. Am dori să ştim în adevăr în ce mod pricepe d-sa această organizare socială şi daca nu cumva e 
victima iluziei că cu Cariagdii, Caradale şi Costineşti, cu cumularzi, vânători de sinecure, de directorate de bănci şi de 
diurne, s-ar putea inaugura o reformă socială. Nouă ni se pare sigur că nimic nu se poate face cu oameni cari, în locul 
convingerii , ştiinţei şi caracterului, n-au decât un nesăţios stomah.        
 
[20 martie 1881]
 
 
[„ZIARELE FRANCEZE. .."]
 
Ziarele franceze au început să ne felicite pentru erigerea României la rangul de regat. Reproducând câteva pasaje 
dintr-un articol ce-l aflăm în ,,Journal des debats" atragem atenţia cititorului asupra spiritului conservator de care ele 
sunt insuflate .
 
... Soldaţii români, zice foaia franceză, dăduseră înaintea Plevnei dovezi de calităţile lor militare pe cari n-avuseră încă 
ocazie de-a le desfăşura şi botezul de foc pe care tânăra oştire românească 'l primi alături cu cea rusească n-au contribuit puţin 
pentru a arăta că tânărul Principat ajunsese deja la vârsta independenţei. Pierderea Basarabiei moldovene a fost pentru români o 
crudă sfâşiere , care n-a fost compensată prin câştigarea Dobrogei. Numai recunoaşterea independenţei putea să-i mângâie .
Acum visul de aur al tuturor românilor e realizat, precum a zis prezidentul Camerei, şi rolul noului regat în valea Dunării de 
Jos va deveni mai mult decât oricând un vol civilizator. Cele şapte pîn' la opt milioane de români cari formează o insulă pierdută în 
mijlocul slavilor sunt fără contestare mai înaintaţi decât vecinii lor în cât priveşte cultura intelectuală. Ei şi-au apropriat c-o 
minunată înlesnire legile şi obiceiele Apusului şi pot fi educatori foarte utili pentru principatele slave cari - i încunjură. Pe de alta 
parte, prevenţiunile, 
ba unele putem zice, cari - i despărţea de slavi şi îndeosebi de bulgari s-au stins în mare parte *** 1 constata de curând la 
Belgrad, la Sofia şi la Bucureşti să se menţină şi să se dezvolte . Se pare îndealtmintrelea că nimic n-ar fi mai lesne, de vreme ce 
între principatele Dunării de Jos nu există interese contradictorii şi ambiţiile lor nu se pot ciocni . Regatul României, daca nu e cel 
mai vechi dintre ele, a văzut cel puţin mult mai de timpuriu dezvoltându-se la el progresul ştiinţei şi al industriei apusene decât 
vecinele ei, Serbia şi Bulgaria. El cată deci să continue a da exemplul înţelepciunii politice şi a intra cu mult mai multă hotărâre 
poate pe calea unei admnistraţii integre şi severe . Acesta e adevăratul mijloc de-a exercita împrejuru-şi o influenţă care ar fi cu 
atât mai utilă cu cât e vorba mai cu seamă de nişte state tinere, expuse a comite adeseori greşeli grave sau cel puţin imprudenţe . 
Am dovedit totdauna un interes pasionat pentru români, deci şi acum ne asociem la bucuria lor prezentă şi facem cele mai vii urări 
pentru norocul şi prosperitatea tânărului regat al României.
 
O administraţie integră şi severă, iată cuvântul ce trebuie să rămână mai cu seamă în tipărit din sfaturile ce ni le 
dă ziarul francez. Dar oare o asemenea administraţie e cu putinţă,  când  ea a devenit un manipul  electoral şi  când 
scopurilor electorale li se sacrifică toate atributele esenţiale ale statului? 
 D. Lascar Costin, deputat din majoritate, a publicat mai zilele trecute o scrisoare către d. Holban în care espune 
de visu starea în care se află ţara în această privire. Deşi suntem departe de-a împărtăşi în toate maniera de-a vedea a d-
lui deputat care onorează partidul conservator cu animozitatea sa specială, cuvintele d-sale contribuie a lămuri răul 
fundamental de care suferim.
 
Materialismul şi interesul personal, zice d. Lascar Costin, este plaga noastră socială. Patrie, virtute, sunt mofturi, nişte cuvinte 
de paradă. Punga, punga şi iar punga, iată crezul nostru politic. Nu avem educaţie politică. Ne lipseşte patriotismul.
Un guvern ca să se ţie la putere, oricât de onest ar fi, oricât de nobile intenţiuni ar avea, trebuie să stea zi şi noapte cu mâna 
în sacul ţării  şi  să împrăştie în toate părţile la  favoruri  , să  azvârle  la ciolane în toate  direcţiile  .  Sprijinitorii ***  cu 
termometrul în stomah*** el marchează o diferenţă*** guvernului şi-l*** 2 iată soarta partidelor. În loc de şapte miniştri pune 
şapte Dumnezei pe băncile ministeriale şi iot fenomenele acestea întristătoare le vei vedea producându-se , pentru că aceleaşi 
cauze nu pot produce decât aceleaşi efecte.
Avem nevoie să regenerăm moravurile — continuă d. Lascar Costin —, să deşteptăm în inimele noastre sentimentul de 
patrie prin răspândirea instrucţiei în popor, prin ridicarea bisericei, care întreţine viaţa morală în om, prin alungarea luxului, izvorul 
tuturor corupţiilor şi tuturor mişeliilor ; iar nu să pierdem timpul sfâşiindu-ne între noi. În orice partid se va zvârli omul astăzi, 
duce cu el bagajul său propriu: pasiuni, viciuri şi calităţi. Amestecătură .
 
Când un deputat din majoritatea roşie declară că pentru coreligionarii săi politici punga, punga şi iar punga e 
unicul crez politic, iar patria şi virtutea sunt vorbe de paradă şi mofturi; când declară că sprijinitorii guvernului au 
termometrul în stomah, care, cum marchează în minus, trec în opoziţie, că d. Brătianu trebuie să stea zi şi noapte cu 
mâna în sacul ţării şi să azvârle la ciolane, când zice aceasta trebuie să fie crezut pe cuvânt .
D. Lascar Costin speră prea mult de la răspândirea instrucţiei în popor. Cauza răului e mult mai adâncă , ea e 
etnică . Elemente străine, îmbătrânite şi sterpe s-au amestecat în poporul nostru şi joacă comedia patriotismului şi a 
naţionalismului . Acestea,  neavând tradiţii, patrie hotărâtă ori naţionalitate hotărâtă , a fost cu toate astea destul de 
numeroase pentru a putea pune  mâna  pe statul român. Conştiinţa că ele  sunt  deosebite de neamul românesc n-au 
dispărut încă; ele se privesc ca o oaste biruitoare într-o ţară vrăjmaşă .
De aceea nu-i de mirare daca întreaga noastră dezvoltare mai nouă n-a avut în vedere conservarea naţionalităţii, 
ci realizarea unei serii de idei liberale şi egalitare cosmopolite. A fost o  fineţe  extraordinară de-a  debita  esenţa 
cosmopolitismului sub forma naţionalităţii şi de-a face să treacă toate elementele sănătoase şi istorice ale trecutului sub 
acest jug caudin . Odată egalitarismul cosmopolit introdus în legile politice ale ţării, orice patriot  improvizat  şi de 
provenienţă îndoioasă a voit să stea alături cu aceia pe cari trecutul lor [î ]i lega cu sute de rădăcini de ţară şi de popor. 
Dar aceşti oameni noi, aceşti patrioţi căutau numai foloasele influenţei politice, nu datoriile. De *** 3 formând plebea 
de sus, elementele autohtone ale ţării dau repede îndărăt şi în privire morala şi în privire materială.
__________
 1,2,3  Text lacunar din cauza deteriorării ziarului. 
O politică care ar avea de scop a reda elementelor istorice ale ţării partea ce li se cuvine în dirigerea afacerilor 
publice ar face să dispară patrioţii improvizaţi cu termometru cu tot.
 
[22 martie 1881]
 
 
IOAN GRIGORIE GHICA
 
O ştire telegrafică din St Petersburg ne vesteşte că generalul de divizie Ioan Ghica, ministru plenipotenţiar al 
României acreditat pe lângă guvernul M.S. Împăratului tuturor Rusiilor , a încetat din viaţă.
Generalul de divizie Ioan Ghica a fost fiul lui Grigorie Vvd Ghica, Domnul de neuitată memorie al Moldovei. 
Părintele său nu numai că făcuse din capitala Moldovei centrul de întrunire a tot ce poporul românesc avea pe timpul 
acela mai strălucit şi mai inteligent, nu numai că împreunase împrejurul său pe un Negri, Panu , Alexandri, Const. 
Hurmuzache  , Sturza, Cogălniceanu,  Mavrogheni  , Ioan Ghica, A. Laurian, Ralet ş.a. dar, fiind Domn, deci în 
perspectiva  sigură  a  unei  abdicări  personale,  s-a  făcut  în  conferinţele  de  la  Viena  şi  de  la  Constantinopole 
reprezentantul ideei unirii Principatelor şi a alegerii unui principe străin dintr-o dinastie suverană a Europei. O mare 
parte a averii sale a constituit-o în fond al Orfanotrofiei din Iaşi. Anastasie Panu , care a văzut în Grigorie Vodă Ghica 
pe adevăratul promotor atât al Unirii cât şi al tuturor ideilor de reformă politică şi socială, l-a proclamat în Adunarea 
ad-hoc ,,marele om al României".
Fiul său, generalul de divizie Ioan Ghica, a fost deputat în Adunarea ad-hoc şi la alegerea lui Alexandru Ioan I a 
votat dimpreună cu frate - său C. Ghica, fost consiliar la Curtea de Casaţie , unirea personală a Principatelor , primul 
pas pentru Unirea definitivă.
Sub Vodă Cuza a făcut parte din mai multe cabinete, când ca ministru al afacerilor străine, când ca ministru de 
război. Între altele a făcut parte din cabinetul care a proclamat fuziunea ministeriilor Moldovei cu ale Ţării româneşti şi 
întrunirea  Camerelor.  Împreună  cu  Constantin  Negri  a  elaborat  memoriul  justificativ  în  cestiunea  mănăstirilor 
pământene , zise închinate. După abdicarea lui Vodă Cuza a fost viceprezident al Constituantei şi ca atare a luat parte la 
votarea Constituţiei actuale, care poartă contrasemnătura lui în calitate de ministru, sub aceea a M. Sale Regelui. 
Se ştie că, în urma sosirii M. Sale Regelui, ţara era ameninţată de invazie din partea Porţii. Generalul Ioan Ghica 
era pe atunci ministru de război al M. Sale. În această calitate el organiza apărarea ţării, gata a întâmpina agresiunea 
posibilă a oştirilor Porţii.
Numit mai târziu agent diplomatic al ţării la Viena, a fost cel dendâi căruia Maiestatea Sa Împăratul Austriei i-au 
făcut primirea cu ceremonialul obicinuit persoanelor investite c-un caracter diplomatic oficial. Ca delegat în Congresul 
telegrafic internaţional din Roma i-a dat acelui Congres o idee cu mult mai exactă despre ţările române şi despre statul 
român.
Anii din urmă ai vieţii sale se disting prin deosebita gingăşie a însărcinărilor diplomatice pe cari le-au avut, căci 
a fost reprezentant diplomatic al României la Constantinopol tocmai în acei timpi critici când armata rusească era în 
ajun de-a trece Prutul şi după ce l-au trecut, încât , cu toate dificultăţile situaţiei, a stat, cu pericolul vieţii sale chiar, 
neclintit la postul din Constantinopol până în momentul rechemării şi a începerii ostilităţilor. În timpul campaniei a fost 
ataşat pe lângă persoana M. Sale Împăratului Alecsandru II, luând însă parte activă la război. După război generalul avu 
a împlini o misiune şi mai spinoasă, căci fu trimis ministru plenipotenţiar la St Petersburg într-un moment în care 
relaţiunile noastre diplomatice cu Imperiul ţarilor nu erau nimic mai puţin decât normale, căci tocmai atunci se iscase 
conflictul aşa numit al Arab-tabiei , care, din esces de zel din partea guvernului nostru, luase caracterul unei cestiuni de 
onoare militară 
pentru Rusia, şi tot atunci ţara luase în cestiunea cesiunii Basarabiei singura atitudine ce i se cuvenea, cu toată 
disproporţia dintre puterile noastre şi acelea ale împărăţiei vecine. Oricine înţelegea ce delicată era poziţia agentului 
nostru diplomatic în acel timp la St Petersburg şi ar fi de datoria ministrului respectiv de-a constata modul prudent şi 
statornic cu care generalul Ioan Ghica şi-a împlinit însărcinările sale.
Astfel nu e act al istoriei noastre contimporane, de [la] 1857 începând , la care generalul Ion Ghica să nu fi luat 
parte, nu e volum al Cărţii Verzi, editate de Ministerul nostru de Esterne care să nu conţină mărturisiri de patriotismul, 
activitatea şi talentul diplomatic al răposatului.
Săvârşit din viaţă departe de pământul iubit al ţării sale, el a murit de influenţele climei aspre a capitalei 
Nordului, departe de cei cinci copii pe care-i lasă în urmă, departe de soţia sa; căci o nestrămutată iubire de ţară l-a 
făcut să sacrifice îndatoririlor sale până şi interesele familiei şi afecţiunile sale cele mai scumpe. Soţia sa, nepoată a lui 
Alexandru Vodă Ghica, fost domn Tării Româneşti, ocupată cu îngrijirile ce reclama creşterea copiilor, n-a avut nici 
mângâierea supremă de-a asista la ultimele momente ale soţului ei.
Astfel se duc unul cîte unul toţi aceia cari au dat impulsul regenerării ţărilor române.
E o datorie de recunoştinţă pentru noi de-a ne reaminti faptele bărbaţilor acelora mai cu seamă cari, cu 
dezinteresare deplină şi în marginea puterilor lor, au contribuit la ridicarea patriei, căci rasa aceasta de oameni, pe care, 
după cuvintele Scripturii, D-zeu [î]i odihneşte ,,în laturea celor vii şi în corturile direpţilor", devine din ce în ce mai 
rară.
Fie-i dar ţărâna uşoară şi amintirea pururea vie!
 
[24 martie 1881]
 
 
[„REPREZENTAŢIILE D-NEI
GIACINTA PEZZANA-GUALTIERI... "]
 
Reprezentaţiile d-nei Giacinta Pezzana-Gualtieri merită a fi numite adevărate evenimente artistice. Cu toată 
măiestria rară şi neajunsă cu care celebra artistă a jucat pân' acum rolurile principale din Sora Tereza, Medeea şi Dama 
cu camelii, cu tot jocul de ansamblu, un model de încleştare reciprocă a mişcărilor şi a dialogului, totuşi serile sunt 
puţin vizitate, stalurile şi lojile în mare parte goale.
Acesta e un semn că publicul capitalei, chiar cel poreclit ca civilizat, nu a ajuns a fi capabil de-a pricepe arta 
adevărată, precum e incapabil de-a înţelege adevărul în genere.
În astă-seară trupa italiană va reprezenta pe Maria Stuart, tragedie în 5 acte de Friederich Schiller.
La început d-na Pezzana-Gualtieri va declama o poezie de ocazie intitulată: Un salut României din Italia.
Când atât de rar ni se întâmplă de-a se rătăci şi pe la noi o rază de artă adevărată din Apus ar fi de datorie 
publică de-a onora reprezentaţiile cu prezenţa sa, de ochii lumii măcar, chiar daca nu e capabil de-a le 'nţelege . În 
adevăr, nu ne putem esprima îndestul întristarea când vedem lumea grămădindu-se la operete, cafenele chantantes, şi la 
alte vicleimuri ale Venerei vulgivage, şi lipsind cu totul de la reprezentaţii de model, din cari poate învăţa ce este arta 
adevărată.
Cititorul ne va îngădui acest ton de aspră mustrare, dar nu găsim un altul pentru a caracteriza nepăsarea cu care 
se-ntâmpină producţiuni dramatice de-o putere şi o perfecţiune arareori văzute.
 
[24 martie 1881] 
[„ZIARELE STRĂINE NE ADUC ŞTIREA ..."]
 
Ziarele străine ne aduc ştirea că un număr de studenţi români din Paris s-au declarat contra regatului şi au 
aclamat cu entuziasm viitoarea republică română. Nu e greu a presupune că d-nii Vintilă C. Rosetti, Horia C. Rosetti, 
Calligari şi Maniu vor fi fost între aceşti tineri, mai cu seamă că nu i-am văzut subscrişi  în telegrama de omagiu 
adresată de studenţii din Paris M. Sale Regelui. Poate că reîntorşi în ţară şi căutând slujbe, cari sunt ţinta oricărui suflet 
patriotic, tinerii în  cestie  ,  având  înainte-le perspectiva aurită în adevăr de-a deveni  reversibili  , se vor prosterna 
dinaintea tronului şi vor concede că viaţa lor se încoronează printr-un decret de numire în funcţie sau printr-o pensie. 
Poate că toată manifestarea contrarie regalităţii nu e decât o apucătură bizantină pentru a-şi da relief şi a cere cu atât 
mai mult (în piese sunătoare) pentru renunţarea de la pretinsele principii republicane.
La noi în ţară vorba, fraza ,,libertate, egalitate, fraternitate " a ajuns o marfă şi scumpă şi lesne de plăsat . Astfel 
un pretins ,,abis între M. Sa şi ţară" s-a umplut c-un post de guvernator la Banca Naţională; republica din Ploieşti s-a 
monarhizat prin postul de adiutant şi prin funcţia de cămăraş la saline; deci se poate prea bine ca telegramele cătră 
Rochefort şi manifestaţiile contra regalităţii să fie numai preambulul , menajat de timpuriu, pentru intrarea pe calea 
monarhică a directoratelor de bănci şi de drum de fier, căci singurul mod de-a face carieră la noi în ţară e pe de o parte 
lesne de învăţat de la maeştrii bătrâni pe cari - i avem, iar pe de altă parte el nu exige nimic de la cei ce-l practică: nici 
muncă , nici caracter. Va să zică tot ce poate fi mai ieften.
Nu tot astfel e poziţia adevăraţilor republicani şi adevăraţilor socialişti. În urma călătoriei Î . S. I. Principelui 
moştenitor al Germaniei la St Petersburg, Reichsratul german discută o înăsprire a măsurilor contra democraţiei sociale 
şi proclamarea stării de asediu în Lipsca şi poate şi în alte centre industriale. În Anglia  socialistul Most  ,  lucrător 
german care-n foaia ,,Libertatea" a  propagat regicidul  , a fost condamnat la mai mulţi ani de închisoare. Cu toate 
măsurile ce se prepară, tonul socialiştilor nu este mai puţin blând , ci el se urcă până la justificarea mijloacelor violente 
pe cari democraţia socială le întrebuinţează.
În Parlamentul Germaniei, discutându-se măsurile luate de guvernul prusian şi de cel din Hamburg în contra 
socialiştilor  , deputatul  Bebel  , cunoscut ca unul dintre şefii partidului  socialist  , a adresat Adunării între altele 
următoarele cuvinte:
 
Ministrul face partidului nostru imputarea că e revoluţionar, internaţional şi ateist. Eu nu o tăgăduiesc deloc 
aceasta, şi am declarat-o pe faţă şi altădată în Reichstag , că pe teren politic voim republica, pe teren economic 
socialismul, pe teren bisericesc ateismul . Pentru ceea ce am zis iau responsabilitatea deplină. Partidul nostru este 
revoluţionar după natura lui, dar revoluţionar în sensul că încercăm să dăm întregei ordini sociale o nouă bază. Nu e 
necesar ca această ţintă s-o ajungem pe cale violentă. Din contra, dorim calea reformei, calea legislaţiunii şi dv. 
singuri  sânteţi  de vină daca această cale se  părăseşte.  Ne-am silit  printr-un  şir  de propuneri de-a reforma 
legislaţiunea actuală,  dar toate propunerile noastre au fost respinse ca inadmisibile. Împrejurarea aceasta şi  
decretarea legii contra socialiştilor au produs în adevăr în mulţi dintre partizanii noştri convingerea că e esclusă orice 
posibilitate a unei procederi legale. Ne-aţi răpit toate drepturile civile, ne-aţi luat libertatea presei şi a întrunirilor , ne-
aţi restrâns libertatea personală într-un mod care primejduieşte existenţa noastră. Perpetuul control poliţienesc sub 
care stăm primejduieşte până şi relaţiunile noastre de afaceri. .. Admit ca întemeiată imputarea ateismului care se face 
partidului nostru şi iau responsabilitatea asupră-mi. Cu toată atitudinea de principiu pe care-o are partidul, suntem 
departe de [a] esercita asupra cuiva presiune în privinţa bisericească. Când s-a pus în partid propunerea de-a ne 
lepăda de biserică ea n-a găsit decât prea puţini aderenţi.
Dar cum ne puteţi, face  răspunzători  pentru  ateism  ? Oare noi l-am inventat, noi l-am întemeiat pe baze 
ştiinţifice ? Un om din treapta socială a d-lui ministru, baronul Holbach , prin cartea Systeme de la nature precum şi 
La Mettrie au contribuit mai cu seamă la răspândirea ateismului . Chiar Frederic II, regele Prusiei, avea înclinaţiuni 
ateiste , precum şi Iosif II.
Istoria ateismului se poate urmări până la vechea filozofie grecească, şi o luptă intelectuală care ţine de 2000 
de ani vrea s-o suprime cu măsuri poliţieneşti un ministru care va fi dat uitării a doua zi după ne - şi va părăsi postul? 
O asemenea armă se va sfărâma ca sticla de granit.
Dar asupra atentatului din San Petersburg numai foaia ,,Sozialdemockrat " a vorbit astfel?
Tot astfel, ba mai aspru chiar se rostesc foile  ultramontane  precum ,,Vaterland  " din  Munich  şi ,,Mainzer 
Journal". Eu nu găsesc nimic surprinzător în toate acestea. Reprezentanţii fanatici ai bisericii nu s-au sfiit de nici un 
mijloc faţă cu adversarii lor. Vă amintesc uciderea lui Enric al III [-lea ] printr-un călugăr credincios. 
— (Voci din centru). N-a fost credincios. 
— Domnilor, n-o pot apreţia aceasta, căci sunt ateist (ilaritate ). şi cine nu ştie că papa Clement IV a murit de moarte 
nenaturală ; pentru că desfiinţase Ordinul Iezuiţilor. Nu socialiştii sunt aceia cari au predicat dintru început regicidul. Ni s-au 
atribuit nouă Hodel şi Nobiling , dar până astăzi se refuză de-a publica procesele verbale care - ar fi s-o probeze aceasta. 
Aduceţi-vă aminte de atentatele asupra lui Friedrich Wilhelm IV şi atentatul din 1866 asupra principelui Bismarck. Blind desigur 
nu era socialist. Se vorbeşte totdauna despre scârba pe care ar fi producând-o un asemenea eveniment asupra întregei societăţi 
culte. Spre a caracteriza această aserţiune amintesc că în vremea acelui atentat circula în Germania de sud o gravură pe care într-
un colţ era Blind , ochind cu revolverul , pe alt colţ principele Bismarck. Între cele două persoane era zugrăvit dracul cu coadă şi 
picior de cal, care cu o mână prindea glontele , cu alta făcea un gest de apărare. Dedesupt stătea scris: ,,Stăi! Pe ăsta nu-l iei tu, 
ăsta e al meu" (mare ilaritate ).
Mai observ că ceea ce zicem noi socialiştii acum e departe ca cerul de pământ de ceea ce scriau în acest înţeles oameni ca 
Freiligrath , de Sallet şi actualul consilier de curte d. de Gottschall . Oare Schiller nu sărbătoreşte în Guillom Tell uciderea 
tiranilor? Oare în gimnaziile noastre, la studiul istoriei, nu ni se reprezintă scăparea ţării de tirani ca o faptă lăudabilă? Nu suntem 
profesori şi n-avem influenţă asupra învăţământului , dar ministrul instrucţiei ar fi putut să corijeze în această privire studiul 
istoriei antice.
 
Cât de seducătoare în adevăr par asemenea argumentaţiuni ! Sofisma n-a infirmat-o în mod concludent decât 
sentinţa dată în Londra contra lui Most.
 
Nu e vorba aici, zice Sir W . Harcourt în Camera Comunelor, de o crimă în contra unei ţări străine, ci de o crimă comisă  
înlăuntrul ţării. E o atingere a moralei publice de-a predica uciderea în contra cuiva, oricine ar fi acela. Guvernul nu şi-ar fi înţeles 
misiunea daca ar fi permis ca să se abuzeze de azilul unui stat liber pentru propagarea uciderii.
 
Toate datele istorice citate de d. Bebel nu dovedesc teza că ar fi existat vrodată un partid în lume care să aibă 
înscris în programul său principiul regicidului sau principiul uciderii în genere. Enunţarea unui asemenea principiu e 
deja o vină ce merita pedepsită, după opinia ţării celei mai libere, a Angliei.
Cu toate astea cu principiile lui Bebel ne va ameninţa pătura nouă de patrioţi de meserie pe care-i vom primi 
peste câţiva ani din Paris.
 
[25 martie 1881]
 
 
[„DIN MEMORIILE ... "]
 
Din memoriile principelui de Metternich se constată că acest om de stat prevăzuse mişcarea latentă care o să fie 
obiectul principal de preocupaţiune a Europei actuale. Ceea ce constată principele acum o jumătate de secol, fără să-şi 
poată da seama de cauzele ce adusese starea de lucruri, era o creştere enormă a exigenţelor economice ale clasei de 
mijloc şi o sporire a pauperismului , ce devenea cu atât mai simţitor cu cât cultura se întindea mai mult în clasele de jos. 
În adevăr, în vechile clase precum ni le transmisese evul mediu nici capital, nici muncă nu erau o marfă în acel grad în 
care sunt în zilele noastre. Ţăranul era legat prin raporturi juridice tradiţionale de proprietatea mare; viitorul copiilor lui, 
îngust viitor poate, era asigurat; despre proletarizarea lui nu era nici vorba. Meseriaşii erau legaţi de breslele lor şi a 
deveni calfă nu însemna pe atunci numai o îmbunătăţire a stării materiale a lucrătorului , ci un rang social, o demnitate 
oarecum. În genere calfa devenea mai târziu tovarăş la parte a maistrului său, poate şi cinstit ginere.   Dijma de la 
productele cari se făceau în adevăr şi trebuiau prestate in natura, nu în bani, nu erau asemenea decât o tovărăşie la parte.
Cu toată strâmtoarea unor asemenea relaţiuni cată să recunoaştem că nu se producea mai mult decât trebuia, că 
munca, de bine de rău, era totdeuna retribuită şi o măiestrie nu se năştea în mod artificial, ci numai atunci când era 
trebuinţă de ea. Cantitativ se producea cu mult mai puţin, dar luxul acelor timpuri era un lux solid, durabil şi calitatea 
înlocuia cu de prisos cantitatea . Această lume îngrădită , în care nici un om nu rămânea să plutească ca frunza pe apă, 
în care fiecine îşi avea în clasa sa apărătorul natural, au încetat 
deodată cu Revoluţia Franceză. Nemaicrezând oamenii în ordinea, divină, care nu era decât un nume pentru organizaţia 
naturală de atunci, au preferat egalitatea oricărei alte consideraţiuni, au  preferat-o scutului  ce şi-l crease în contra 
concurenţei superficiale, au nivelat orice deosebire de clase şi au proclamat banul ca unică măsură pentru oameni, pe 
orice cale ar fi fost el câştigat . Banul de atunci încoace a trebuit să devie o marfă foarte căutată de vreme ce el începu a 
ţine loc de talent, de caracter, de muncă, de orice calitate şi predispoziţie înnăscută în fine. Cestiunea socială nu are 
aşadar înţelesul ei actual decât din momentul în care omul a 'ncetat de-a mai fi membrul unei comunităţi economice, de 
când egalitatea a dat banului o însemnătate pe care n-o avea înainte, de când munca, măsurată înainte după norme 
tradiţionale şi bazată pe o perpetuă reciprocitate de îndatoriri, a devenit o marfă care se cumpără în piaţă ca oricare alta. 
În urma concurenţei libere şi universale putinţa de-a se produce mai ieften o serie de obiecte în cine ştie ce colţ al 
pământului primejduieşte la un moment dat milioane de existenţe în alt colţ al  pământului ;  fluctuaţiunile  preţului 
muncei zilnice ia lucrătorului orice siguranţă, orice încredere în ocupaţiunea lui.                                                  
Nu e dar de mirare daca mişcarea socială, cu aberaţiunile ei politice, e atât de profundă şi de primejdioasă, 
pentru că fondul ei e economic. Cine va urmări bine firul istoriei va observa că toate reformele şi revoluţiile numite 
politice au o origine socială, că războaiele au cauze economice, că naşterea sau stingerea  religiunilor  chiar stă în 
legătură cu motive economice.
În vederea dar a măsurilor propuse de Germania pentru suprimarea mişcărilor socialiste , cari în Rusia au forma 
specială a nihilismului, nu se vor uita fără îndoială cauzele asupra fenomenelor, căci ideile politice eronate, deşi există 
pretutindenea, nu prind rădăcină şi nu au vigoare decât acolo unde cauzele economice le dau un teren priincios .
Asupra cestiunii măsurilor comune de luat în contra mişcărilor  socialiste „Journal des debats" se esprimă în 
modul următor:
 
Propunerea  Windhorst  asupra regicidului şi  estradiţiunii asasinilor  politici a fost prezentată luni în Reichstag... În 
tânărul regat al României s-au prezentat în Senat un proiect de lege din iniţiativa parlamentară ce stipulează espulsiunea străinilor 
cari ar compromite interesele statului. Există, se vede, într-o parte a Europei o mişcare vie de reprobaţiune în contra regicizilor şi 
revoluţionarilor cari abuzează de dreptul de azil pentru a propaga asasinatul politic. Ici mişcarea se manifestă prin proiecte de 
legi  specioase  , dincolo prin urmărirea jurnalelor, dar nu e încă cestiune de-a propune  ferm  o ligă internaţională contra 
revoluţionarilor cosmopoliţi . Această propunere se va produce poate şi s-a anunţat că cancelarul Imperiului german are de gând 
a lua iniţiativa. Daca noutatea aceasta se va confirma, statele solicitate de-a intra în Sfânta Alianţă de la 1881 se vor putea întreba 
daca legile lor le înarmează îndeajuns în contra apostolilor asasinatului; dar consimţi-vor ele a colabora la redacţiunea unui 
nou drept public european şi a-l lăsa să se aplice la ele numai pentru că Germania e bântuită de socialism şi Rusia minată de 
nihilism?
 
Iată întrebarea gravă a foii franceze, care merită toată atenţia. Daca cauzele interne şi locale ale  propagării 
ideilor revoluţionare vor rămâne permanente , legi speciale aplicate în ţări unde acele cauze nu există nu vor folosi mult 
în contra mişcării.
 
[27 martie 1881]
 
 
MOARTEA ÎN DINASTIA RUSĂ
 
Dinastia  Holstein - gottorp  este o familie tragică, mai tot aşa de fatală ca şi familia  Atrizilor  . Misterioasă sau 
sângeroasă , moartea se manifestă aci prin lovituri cari pun în mirare minţile. Totuşi această familie este glorioasă, căci, pe lângă 
prinţi mai mult ca mediocri , ca Petru III şi Paul I, ea numără, patru suverani cari vor ocupa un mare loc în istorie, deoarece, prin 
actele lor, au meritat stima naţiunii ruseşti şi a Europei întregi; aceştia sunt Caterina II, Nicolae I şi nenorocitul Alexandru II, care 
căzu sub bombele nihiliştilor.
Se ştie că la moartea împărătesei Elisabeta, întâmplată la 25 decembrie 1761, dinastia Romanoff, fundată la 1613 de către 
Mihail III şi stinsă de curând , fu definitiv înlocuită printr-o dinastie nouă. Nepotul împărătesei, prinţul de Holstein - gottorp , pe 
care-l adoptase , îi succedă sub numele de Petru III. Crescut în Germania, adorator al lui Fridiric cel Mare, noul împărat întâlni 
îndată o mare ostilitate în nobilimea armatei, 
singurul corp ce forma pe atunci naţiunea şi societatea rusă. El era violent de caracter, dar, ceea ce displăcea mai 
mult ruşilor, el n-avea confienţă decât în germani, din cari îşi forma garda sa particulară . Ce e mai mult, el voia să 
îmbrace pe soldaţii ruşi după moda prusiană şi vechiul partid militar vedea într-însul un inamic. Afară  d-asta  el 
succeda unei suverane a cărei domnie fusese relativ dulce şi el se anunţa ca un tiran excesiv şi capricios . Nici nu se 
făcuseră încă ultimele onoruri pentru Elisabeta şi deja se conspira în contra lui Petru III şi moartea lui era oarecum 
decisă . Petru III era căsătorit cu Sofia augusta Frederica de Anhalt - zerbst , care în urmă a domnit sub numele de 
Caterina II şi pe care istoria a numit-o ,,Mare". Această princesă, una din cele mai frumoase persoane ale Curţii 
ruseşti, nu era deloc absolut fidela bărbatului său, dar şi acesta-i dedese un exemplu şi o scuză, afişându-se foarte pe 
faţă cu nişte femei cari nu erau de talia ei nici ca frumuseţă , nici ca inteligenţă. De când rezoluţiunea , de-a se scăpa 
de Petru III intrase în creierii unor generali şi ai unor boieri ruşi nici unul din conjuraţi nu se gândea la tânărul fiu al 
prinţului domnitor, marele duce Paul, chemat la tron prin ordinea de succesiune; ei îndată se gândiră la împărăteasa 
şi aceasta a fost o idee foarte naturală în urma fericitei domnii a Elisabetei . În fine prinţul moştenitor împărtăşea , ca 
şi tatăl său, nepopularitatea momentului, pe când ridicarea Caterinei dădea asasinării lui Petru III caracterul unei 
revoluţiuni şi, de altă parte, concilia toate interesele, toate opiniunile, favorizând totodată ambiţiunea acelora cari au 
îndeplinit faptul.
În numărul viitor vom descrie uciderea acestui ţar.
 
[27 martie 1881]
 
 
ASASINAREA LUI PETRU III
 
După cum am spus deja, câţiva generali şi boieri ruşi nemulţumiţi hotărâseră să se scape de Petru III. Comitele 
Panin era sufletul complotului . Locotenenţii săi au fost hătmanul comitele Rasumovski şi generalul prinţul Wolkonski . 
Nu era decât un interval de câteva zile între conceperea ideii şi esecutarea ei. Memoriile timpului au în acest punct 
preciziunea  unui act de acuzaţiune şi e destul de remarcabil că cineva este mai bine  instruit  astăzi asupra celor 
petrecute în iulie 1762 la Peterhof decât asupra multor fapte recente . Şi, cu toate acestea, nu erau nici ziare, nici 
telegrafe ; însă moravurile politice ruseşti erau imprimate încă cu atâta tărie încât complicitatea la un fapt de această 
importanţă era considerată ca un serviciu de stat şi ca un titlu la cele mai mari onoruri. Deci, miercuri la 7 iulie, 
comitele Panin [î ]şi comunică intenţiunea lui Rasumovski şi Wolkonski . Se decise ca să facă pe Petru III a veni de la 
Peterhof la Petersburg, spre a trece în revistă garda, al cărei spirit era devotat complotului , şi ca lovitura să se 
esecute la 9 iulie. La 8, Petru III, simţind despre ceea ce se plănuia , făcu să se aresteze un căpitan de gardă, numit 
Passek  , şi ordonă să se înceapă o instrucţiune în contra lui. Această arestare determină pe comitele  Panin  să 
grăbească evenimentele; el făcu pe Catarina să vină în secret de la Peterhof , unde petrecea cu împăratul, şi făcu să 
fie recunoscută ca suverană din partea gardei , a regimentelor de Ismailov , de Preobrajenskoi şi de Semenof . Deci 
revoluţiunea se îndeplini fără zgomot şi a doua zi, la 9, Senatul, Sf. Sinod şi toţi boierii prezinţi o aprobară fără nici o 
dificultate . Rămânea Petru III. După o încercare în contra Cro [n]ştatului , el renunţă la coroană, cerând drept 
singură graţie ca să i se lase amanta, contesa Woronzoff , o biblie, un violon , câteva romanuri, negrul şi câele său 
favorit. Însă el trebuia să moară. Mai întâi fu internat la Ropscha , domeniu imperial situat nu departe de Petersburg. 
Bulau narează astfel moartea lui Petru III: ,,Petru căzu bolnav şi Catarina [î ]i trimise un medic german abil cu 
numele  Luders  . Poate că trimiterea acestui medic a avut un motiv  lăudabil  , căci  altcineva  a  procurat  vinul de 
Bourgogne otrăvit adus de Alexandru Orlof la Ropscha . El era însoţit de Grigorie Orlof , de cel mai june din prinţii 
Boreatinski , de Teplov , de comedianul Wolkof şi de un curier de cabinet. La Ropscha încredinţară secretul şi lui 
Boreatinski senior, sergentului Engelhardt şi la doi soldaţi din gardă. Teplof şi Alexandru Orlof se duseră la Petru 
care, pe jumătate dezbrăcat, şedea lângă o masă pe care desemna un plan de fortăreaţă. Ei [î ]i anunţară că în curând 
au să-l pună în libertate şi-i cerură permisiunea să şadă cu dânsul la masă dimpreună cu fraţii Orlof şi Boreatinski . 
El primi cu plăcere şi însuşi ceru, să bea vin de Bourgogne . Dar d-abia înghiţise un păhar şi simţi că l-au otrăvit. 
Atunci începu să se tânguiască amar. El ceru lapte, ce i se şi dete, şi îndată provocă multă vărsare . Ucigaşii se 
depărtară pentru câteva minute spre a se consulta; apoi intrară iarăşi împreună şi Alexandru Orlof deodată apucă pe 
Petru de gât . Dar acesta sări iute în sus şi, apărându-se , [î ]i zgârie faţa. ,,Ce ţi-am făcut?" îl întrebă Petru. Orlof îl 
lăsă şi începu să umble prin casă, ca un om care nu mai ştie ce face. În fine asasinii se aruncară toţi deodată asupra 
lui Petru III, târându-l spre pat spre a-l sufoca sub perini. Dar el se ţinea bine. Atunci îl aruncară pe un fotoliu şi de 
aci la pământ . Petru zbiera în mod îngrozitor. Boreatinski luă o şervetă , făcu un nod şi i-o aruncă de gât . Asasinii , 
cari erau deasupra lui şi-i ţineau mânile şi picioarele, se puseră cu genuchii pe corpul şi pieptul lui. După aceasta 
Engelhardt strânse nodul şervetei !
Alexandru Orlof plecă îndată călare la Petersburg şi ceru să vorbească împărătesei, la care era serată şi multă 
lume. Ea tresări văzându-l şi Orlof [î ]i spune, în termeni echivoci , că Petru a murit natural de un atac de apoplexie. 
Ea se plânse că, un asemenea accident s-a întâmplat în nişte împrejurări cari puteau da ocaziune la bănuieli şi trimise 
după Panin . Acesta fu de părere ca să se ascundă lucrul şi să se publice numai a doua zi. Deci Caterina intră în salon 
ca şi cum nu era nimic şi reluă liniştită firul istoriei ce era să spună când au venit s-o deranjeze ... A doua zi, din 
contră, luă mare doliu. Se publică un manifest în 
care moartea ex 'mpăratului se atribuia unei colice hemoroidale . Un medic fu însărcinat să declare într-un proces verbal că 
Petru avea un polip în burtă. Indiciele morţii violente erau evidente, mai ales la gât , unde nu s-au putut ascunde decât prin 
ajutorul unei cravate de o mărime extraordinară. În noaptea de 18 spre 19 iulie cadavrul fu transportat la mănăstirea Sf. Alexandru 
Newski , unde oricine era admis să-l vadă a doua zi. Bătrânul mareşal Trubetzkoi nu s-a putut opri să nu strige: ,,Vai, Petre 
Fedorovici , ce mare cravată ţi-au pus!" Şi era p-aci s-o desfacă dacă nu-l împiedecau garzii. La 21 iulie, cadavrul, a cărui faţă 
devenise cu totul neagră, s-a depus în groapa sepulcrală de cătră patru lachei de curte. S-a uitat să se celebreze , pentru pacea 
sufletului răposatului, serviciul divin obicinuit; o uitare ce a autorizat pe pseudoprinţi a pretinde că Petru III era încă în viaţă".
 
[28 martie 1881]
 
 
[„DEMULT ERA VORBA ... "]
 
Demult era vorba în Cameră de-a se îndoi lefile miniştrilor. În sfârşit , în şedinţa de la 23 marte, cu ocazia 
discuţiei bugetului Ministerului de Justiţie, d. G . Vulturescu a propus un amendament ca, pe lângă leafa de 1 500 1., să 
li se mai dea miniştrilor o diurnă de 1 500 1. Comisiunea bugetară a admis numai 750 1.
D. A. Lahovari a combătut aceasta propunere pe argumentul 
 
că, nu se pot spori apuntamentele miniştrilor fără a se spori şi lefile celorlalţi funcţionari, iar acestea nu se pot spori fără a 
strivi pe contribuabil. S-a zis adeseori că este bine ca într-o societate democratică ca a noastră un om de geniu, dar care nu are avere, 
să poată ajunge a guverna ţara. Dar acest argument nu mai este bun astăzi; el e fals şi în drept şi în fapt. Este fals în drept pentru că ţara 
nu poate fi silită să plătească ceea ce nu poate şi nu poate să aibă alte consideraţiuni la fixarea lefilor decât forţele sale contributive 
. Este fals în fapt pentru că nu este numai partidul conservator bogat în ţară, ci din contra.
 
D. Vulturescu a invocat ca argument pentru amendamentul său sinecurele ce şi le-a creat trinitatea Stătescu - 
kalinderoglu-fălcoianu  . Miniştrii au  lefi  mai mici  decât  funcţionarii  inferiori  , zice d-sa. Aşa de ex.  directorii 
drumurilor de fier, acela al monopolului tutunurilor etc. au apuntamente cu mult mai mari decât ale miniştrilor.
Cine strică? Oare, daca am căuta, nu s-ar găsi trei români mai speciali şi mai iefteni pentru directoratul drumului 
de fier decât nulităţile advocăţeşti Stătescu - kalinderoglu şi cotitorul de buţi Fălcoianu?
D. Mărzescu zise: ,,Va veni pe banca ministerială, prin încrederea ţării, un om care n-are mijloace. Întreb cum 
ţara n-are să-i dea mijloace de existenţă după munca sa şi după înălţimea postului ce acel om [î ]l ocupă?" D. Mărzescu 
mai constată curiozul şi unicul fapt că deputaţii au luat, în timpul Camerei de revizuire, diurne în vremea vacanţelor de 
la 11 iulie până la 11 august.
Noi am observa d-lui Mărzescu că există un mijloc foarte sigur, atât pentru oamenii de geniu cât şi pentru cei ce 
n-au mijloace, de-a nu avea nevoie de-o sporire a apuntamentelor sau de diurnă în timp de vacanţe . Acest mijloc e de a 
munci, de-a nu face politică şi de-a nu se face miniştri, ceea ce geniile nici nu se prea fac. Dar vicleni comuni, cari nici 
idee au de ţintele unei politici serioase, oameni ruinaţi prin joc de cărţi şi cari nu mai găsesc mijloace oneste de trăit, 
aceia în adevăr [î ]şi fac din politică o negustorie şi admit să vază cât se poate de scump plătită negustoria lor de fraze.
Dar nu de opiniile d-lor Mărzescu şi Vulturescu e vorba; dumnealor ar lua oricât li s-ar da, fără mult scrupul, 
mai ales când s-ar bucura de... încrederea ţării. E vorba de comedia lăcrămoasă şi sentimentală ce-a jucat-o d. Brătianu 
cu ocazia aceasta.
Iacă ce zice între altele d-sa:
 
Spunea onor. d. Lahovari că amicii d-sale politici au stat pe această, bancă 5 ani cu această leafă. Aşa este dar şi partidul 
liberal a stat zecimi de ani în exil , în puşcărie; cei mai mulţi şi-au pierdut stările, mulţi au şi murit; şi, după cum am făcut acele 
sacrificii, să ştiţi că avem să mai facem şi acest sacrificiu încă câteva luni până ce vom putea veni cu măsuri generale, ca să nu aibă 
acum efectul că se fac sporiri de lefuri în urma proclamării regatului, şi pentru ca să nu dăm subiecte de combatere prin jurnalele d-
lor şi în această, privinţă (aplauze). 
Am dori să, ştim ce stare a pierdut d-nul Brătianu? Cea pe care n-a avut - o ? Cât despre exil, am dori să ştim 
câtă pensie lunară plătea sultanul fiecărui martir patriot la Brussa şi de ce fel era cataiful şi baclavaua ce reprezenta 
pânea amară a exilului ? Mulţi au şi murit, zice d. Brătianu. D-zeu să-i ierte, zicem noi. Pagubă mare pentru ţară desigur 
nu e, din contra, câştig ; avem câteva pensii reversibile şi câteva reputaţii uzurpate mai puţin. Afară de N. Bălcescu nu e 
păcat de nici unul, absolut de nici unul. Ar putea să moară şi Serurie şi Carada şi Cariagdi şi toţi . . . n-aibe grijă — 
două zile după moarte-le ţara nu va simţi nici câtu-i negru sub unghie lipsa dumnealor. Asemenea producte de fabrică, 
13 la duzină , a căror inteligenţă nu consistă decât în şiretlic comun, precum îl are orice zaraf evreu şi orice samsar grec 
din Brăila, asemenea capete lipsite de orice adâncime şi de rezonanţă, asemenea caractere meschine se găsesc pe toate 
uliţele. După lăcrămoasele vorbe prin cari da a se înţelege că dumnealui şi-a pierdut starea pe care n-a avut - o , că 
dumnealui a fost cel care a mâncat în restauranturile cele mai elegante ale Parisului pânea amară a exilului , înduioşarea 
şi entuziasmul clicei s-a suit la culme,
Comedie!
Două zile după asta acelaşi d. Brătianu a revenit asupra sporului lefii . D-sa s-a sacrificat pe sine, dar nu poate 
sacrifica pe interesantul ministru al externelor şi pe cel şi mai interesant al războiului. Aceşti doi d-ni sunt ţinuţi să dea 
mese şi zaifeturi , unul diplomaţiei, celalt corpului ofiţeresc , deci, pentru aceasta, le trebuie numaidecât cîte 12000 
franci pe an de fiecare. Atâta aştepta Camera. Se puse imediat întrebarea de ce numai aceşti doi privilegiaţi să aibe 
adaos la leafă, de ce nu şi ceilalţi cinci, D. Costinescu, onorabilul, declară imediat în numele comisiei bugetare că 
primeşte această sumă de 12000 franci de fiece minister pe an şi propunerea aceasta se votă în aceeaşi Cameră în care, 
cu două zile înainte, d. Brătianu refuzase diurna de 750 fr. pe lună.
În timpul discuţiei şi votului d. Brătianu dispăru în culuarele Camerei şi, pe când d. Costinescu, cu toate retorica 
şi logica ce-o poate învăţa cineva în patru clase primare, [î ]şi rostea de la tribună cuvintele sale dulci ca mierea, prin 
care se proba că cei şapte miniştri cari fac fericirea României nu sunt îndestul de bine plătiţi cu 12 000 fr. pe an şi că 30 
000 fr. ar fi  de - abia  ,  de - abia  echivalentul activităţii lor patriotice, tot pe atunci cele şase capete de pe banca 
ministerială ţineau isonul , dând semnele cele mai puţin echivoace de aprobare. În fine această dezgustătoare comedie 
se sfârşi şi se hotărâ că, pentru a avea fericirea de-a fi guvernată de asemenea genii, România mai poate plăti încă. 
100.000 fr. pe an.
S-a zis într-un timp că Franţa e destul de bogată ca să-şi plătească gloria.
România, deşi foarte săracă, e drept să plătească slăbiciunea de-a se lăsa batjocorită, de asemenea ilustraţiuni.
 
[29 martie 1881]
 
MOARTEA CATARINEI II
 
Catarina II a domnit treizeci şi patru de ani; ea a dat Rusiei ce-i lipsea în concertul european, o greutate asupra afacerilor, şi  
Europa numără. o putere mare mai mult. Această femeie — mai mult femeie decum îşi poate cineva închipui sub raportul slăbiciunii 
de inimă sau de simţuri — a îndeplinit minuni. Însa această femeie era dotată cu o politică de prima ordine; ea a avut favoriţi , n-a 
avut niciodată un stăpân şi, raţiunea de stat impunându-i obligaţiunea de văduvie, a servit admirabil capriciele sale femenine şi 
datoriele politice. Urcându-se pe tron, după cum am narat , la 9 iulie 1762, ea a murit în modul următor, la 6 noiembre 1796. 
Istoria morţii sale, zice ,,Figaro  ", o  împrumutăm  din  memoriele  secrete asupra Rusiei scrise de maiorul  Masson  , din 
grenadirii  marelui duce Alexandru. La 4 noiemvrie împărăteasa se  retrăsese  , din saloanele în cari era  adunată  lumea ce 
petrecea, ceva mai curând ca de ordinar, simţind, cum zicea dânsa , colici uşoare, pentru că a râs prea mult. 
A doua zi se sculă la ora obicinuită şi chemă pe favoritul său, care rămase un moment la dânsa . Apoi ea 
expedie câteva afaceri cu secretarii săi, iar pe cel din urmă care se prezentă îl trimise să aştepte în anti - cameră , 
zicându-i că-l va chema spre a termina lucrarea. El aşteptă un timp oarecare, însă valetul Zaharia Constantinovici , 
neliniştindu-se că n-aude nici un zgomot în cameră, deschise în fine uşa. El văzu cu spaimă pe împărăteasa răsturnată 
între cele două uşi ce conduceau din  alcovul  său spre  garderobă  . Ea era deja fără cunoştinţă şi fără mişcare. 
Alergară la favoritul , care locuia dedesubt ; fură chemaţi medici, tumultul şi consternaţiunea se răspândiră în toată 
casa. Întinseră o saltea aproape de fereastră şi o culcară acolo; [î ]i lăsară sânge , o spălară şi făcură tot ce se 
obicinuieşte în asemenea cazuri şi aceste mijloace avură efectul lor ordinar. Ea trăia încă, inima-i bătea, dar nici un 
semn de mişcare. Favoritul , văzând această stare desperată, înştiinţă pe comitele Stoltykow şi Besborodko şi pe alţii. 
Fiecare în parte se grăbi a trimite un cuirier la Gatschina , unde se afla marele duce Paul. Cu toate acestea familia 
imperială şi restul palatului nu cunoştea starea împărătesei. Însă, aceia pe cari întâmplarea sau postul lor [î ]i făcuse 
să vadă această stare se grăbiră a anunţa evenimentul familielor şi amicilor, căci moartea împărătesei era privită 
drept epocă a unei revoluţiuni extraordinare  în stat, din cauza caracterului marelui duce Paul şi a proiectelor sau  
dispoziţiunilor pe cari se presupunea că le are Caterina. Era deci foarte important de a putea cineva lua din capul 
locului  dispoziţiunile  sale; astfel Curtea şi în  curând  oraşul ajunseră într-o  agitaţiune  şi într-o aşteptare foarte 
alarmantă . Cinci sau şase curieri , cari sosiră mai deodată la Gatschina , nu aflară acolo pe marele duce; el plecase 
câteva verste mai departe, să vadă o moară ce se zidea. Ştirea îl izbi ca şi cum ar fi fost foarte bună sau foarte rea, 
deoarece extremele se ating şi se aseamănă: câteodată nu poate cineva distinge bine efectele. El [î ]şi veni iute în fire 
din tulburarea sa şi puse mai multe întrebări curierilor , dete ordine pentru călătoria sa, pe care o făcu aşa de cu 
grabă încât în trei ore sosi la Petersburg pe înserate . El află palatul în cea mai mare confuziune . Prezinţa sa adună 
împrejuru-i câţiva miniştri şi câţiva curteni; ceilalţi dispăruseră . Favoritul , plin de frică şi de durere, părăsise frânele 
imperiului; boierii, ocupaţi de urmările ce ar avea acest eveniment subit , [î ]şi aranjau afacerile lor particulare. Paul, 
urmat de toată familia sa, se duse lângă mamă-sa , care nu dete nici un semn de cunoştinţă la aspectul copiilor săi 
adunaţi. Ea era imobilă pe saltea , fără semn de mişcare aparentă. Marele duce Alexandru, prinţesele izbucniră în 
plânsete , formând în jurul ei tabloul cel mai atingător. Marile ducese , cavalerii şi Curtea rămaseră îmbrăcaţi şi în 
picioare toată noaptea, aşteptând ultima suflare a împărătesei; marele duce, cu fiii săi, treceau din când în când la 
dânsa , spre a fi martorii acelui moment; şi ziua următoare trecu în aceeaşi agitaţiune şi aşteptare. Paul, pe care nu-l 
atingea aşa mult durerea de-a pierde o mamă care-l  iubise  aşa de puţin, se ocupa a distribui ordine de detalii, 
preparând totul pentru venirea sa la tron. El dădea acestui mare act din viaţa sa aceleaşi îngrijiri cum dă un director 
de  spectaclu maşinelor şi  culiselor  sale înainte de-a se ridica cortina. Catarina  respira încă şi nimeni nu se mai 
gândea deja decât la schimbările ce aveau să se facă şi la acela care era să, o înlocuiască. O mulţime nenumărată de  
carete erau împrejurul palatului şi ocupau stradele ce conduceau acolo; toţi câţi cunoşteau lucrul petrecură toată ziua 
aci, aşteptând să vadă ce are să se întâmple . Mulţi credeau că Catarina murise deja, dar că raţiuni politice făceau să 
se ascundă moartea. Cu toate acestea este adevărat că ea era încă într-un fel de  letargie  :  remediile  ce i se 
administraseră produseseră efectul natural; ea chiar mişcase un picior şi a strâns mâna unei femei din casă; ,,dar din 
fericire pentru Paul ea pierduse limba pentru totdeauna". Pe la zece ore seara se păru că, prinde putere deodată şi 
începu să strige grozav. Familia imperială alergă iute  lângă dânsa  ; însă,  prinţesele  fură depărtate de la acest 
spectacol spăimântător . În fine Catarina dete un ţipăt plângător , ce fu auzit în apartamentele vecine, şi muri după o 
agonie de treizeci şi şapte ore.
 
Vom mai adauge numai atâta că maiorul Masson, francez de naştere şi om, de o mare fineţă, ca ofiţer al 
marelui duce Alexandru, a asistat la agonia Catarinei celei Mari. Memoriele sale n-au apărut decât la 1801, după ce 
s-a întors în Franţa.
 
[29 martie 1881]
 
 
[ ,,HABEMUS PAPAM ..."]
 
Habemus Papam . Cu ocazia dezbaterii bugetului Consiliului de Miniştri d. N. Fleva , marele om, a propus în 
sfârşit înfiinţarea unui cancelar pe malurile Dâmboviţei , care să fie totodată prezident al Consiliului de Miniştri. Am 
cam vorbit pân' acum , mai mult în bătaie de joc, despre Bismarck sau Cavour al României; ni s-a făcut pe plac, îl 
avem. Constituţia o datorim, după mărturisirea d-lui C.A. Rosetti, unei nopţi de insomnie a ilustrului Carada (ce 
minunată trebuie să fie o ţară a cărei lege fundamentală e iscodită  de Carada!) pe cancelar îl datorim unei fericite 
inspiraţii a d-lui Fleva , om cunoscător întru ale trebuinţelor vechii Ţări Româneşti, care ştie ce va să zică cancelar în 
trecutul nostru istoric, mai ales de la descălecatul ciorilor încoace. 
Înfiinţarea cancelarului se datoreşte următorului proiect de lege:
 
Art. 1. Preşedintele Consiliului de Miniştri poate fi ministru fără portofoliu. Onorariul său în asemenea caz va fi ca şi al 
celorlalţi miniştri.
Onorariul şi cheltuielele de reprezentare se vor hotărâ prin legea bugetară. Art. 2. Atribuţiunile şi răspunderea ministrului 
preşedinte rămân astfel cum sunt regulate şi pân' acum de legi şi uzurile constituţionale.
 
Ce minunată e instituţia Flevilor pe lumea aceasta ! Bietul d. de Bismarck a trebuit să bată pe austriaci, să 
unească Germania de Nord, să bată pe franceji, să unească toată Germania,  păstrând  cu toate acestea cele mai 
însemnate din formaţiunile ei monarhice, a fost silit apoi de a crea organe comune tuturor guvernelor Germaniei, 
Reichstag, Consiliul  Federal  , cancelaria Imperiului, şi a trebuit în fine ca el să devină şeful acelei cancelarii a 
împăratului german, nu a regelui Prusiei, o cancelarie încărcată cu lucrări de politică esterioară şi de la care porneşte 
iniţiativa tuturor legilor ce au să se aplice în Imperiul întreg, şi totuşi abia . . . cancelar s-a făcut. D. Brătianu şi-a 
început cariera prin a da milioane lui Strousberg, nu a lua miliarde de la franceji, prin a pierde o provincie, nu a câştiga 
Alsasul, Lorena , Hanovera, şlesvigul etc., şi d. Brătianu ... tot cancelar se alege, ca şi d. de Bismarck.
Ministru fără portofoliu? Se vede că nu prea ştiu d-nii din Cameră, precum nici d. Boerescu, ce însemnează un 
ministru fără portofoliu. Sistemul unor asemenea miniştri s-au adoptat mai cu seamă în Austro-Ungaria, când este vorba 
sau a se crea o lege prin care să se emancipeze întru câtva de sub rasa dominantă  o naţionalitate, sau  când o ţară 
primeşte, înlăuntrul unităţii monarhiei, un regim mai favorabil şi oarecum escepţional. Astfel există în Ungaria un 
ministru fără portofoliu pentru Croaţia, care în Consiliul de Miniştri unguri reprezintă interesele unei naţionalităţi slave 
şi a unei ţări autonome ce are-n Dieta ei un propriu organ de legislaţiune. În Austria era un ministru fără portofoliu 
pentru Galiţia, reprezentând într-un cabinet ce constituie predominaţiunea rasei germane interesele şi drepturile speciale 
ale naţionalităţii polone. În urmă s-a numit un ceh ministru fără portofoliu. Când e vorba ca Coroana sau guvernul 
Imperiului să se înţeleagă cu una anume dintre naţionalităţi, fie cehii, fie polonii, fie românii, un om de încredere al 
acelei naţionalităţi e numit ministru fără portofoliu. Un asemenea ministru are totdauna o misiune specială, dictată de 
împrejurări.
Ce treabă o să aibă cancelarul nostru fără portofoliu? Să ducă muştele la apă?
Dar mai ştii?
D-nii Cariagdi, Giani, Fleva, Pherekidis , Calinderoglu , Carada, C. A. Rosetti şi Bosnagi-ekim formează poate 
în România o naţionalitate deosebită, care sub orice ministeriu românesc are nevoie de un permanent  ministru fără 
portofoliu. Până azi am avut tot ministerii de resort . De azi nainte vom avea unul care-n momentele când nu va tăia 
bondarilor frunze se va ocupa în special cu toate cestiile lucrative : cu interesele lui Strusberg , cu răscumpărările , cu 
împământenirea en masse a ovreilor, cu colonizarea ţării cu nemţi, cu sporirea lefurilor şi cu alte lucruri şi plăcute, şi 
folositoare.
Noi, poporul românesc de plugari, păstori şi prisăcari , am fi avut în adevăr nevoie de un ministeriu al nostru 
special: de un ministeriu al agriculturii şi domeniilor . Am fi avut nevoie în fiece judeţ de prăsilă de cai şi cornute, de o 
îngrijire şi exploatare sistematică a pădurilor, de învăţământ agricol şi tecnic, de ridicarea din întuneric a adevăratului şi 
singurului  popor românesc, a ţăranului. Cine vrea să cunoască natura poporului nostru ar trebui să se uite în ţara 
turcească. Greci, bulgari, sârbi , toate naţionalităţile se simţeau maltratate de turci; singuri românii petreceau minunat 
pe pământul turcului, şi fugeau acolo de fericirile Rusiei, ale României şi ale Austro-Ungariei. De ce? Pentru că turcul 
n-avea guvern, n-avea cod, n-avea advocaţi şi românului nu-i trebuie acest lux. Dar găsea condiţii materiale de 
existenţă, găsea păşune pentru vite şi loc de arătură . Dacă pe lângă acestea îşi mai putea dura o biserică şi o şcoală 
primară, să aibă popă bun, dascăl bun şi câţiva moşnegi cinstiţi să-l judece după obiceiele lui vechi şi drepte, exigenţele 
lui publice se încheiau .
Dar d-nii Fleva, Cariagdi, Carada sunt alt soi de români. Lor le trebuie un cancellarius , un archigrammateus ... 
cam agrammatos . Din fericire, cancellarius însemnează 
în latineşte şi arhigrămătic , dar şi . .. îngrăşat în colivie . În acest din urmă înţeles, cancellarius se va potrivi poate!
 
[30 — 31 martie 1881]
 
 
ASASINAREA LUI PAUL I
 
Nimeni n-a acuzat pe Paul I că ar fi otrăvit sau ar fi pus pe cineva să otrăvească pe mama sa; dacă însă 
Catarina ar fi presimţit moartea sa desigur ar fi răsturnat pe fiul său de pe tron. Asupra acestui punct toată lumea este 
d-acord şi Paul, din prima zi a domniei sale, începu să lucreze ca şi cum ar fi fost convins despre aceasta. El dizgraţie 
pe amicii mamei sale şi chemă la putere pe ai săi. El aşteptase coroana treizeci şi patru de ani, temându-se necontenit 
că mama sa o va da nepotului ei (chiar fiul lui), marele duce Alecsandru. Paul era un prinţ de un spirit destul de  
stricat, care-i făcuse bizară situaţiunea, lui cea falsă la Curtea mamei sale. Se citează despre el o mulţime de lucruri 
ce nu sunt departe de nebunie. Într-o zi ordonă ca vorba lawko , baracă , să se pună pretutindeni în locul cuvântului 
francez magazin , care începuse a se introduce în comerţ; el zicea că comersanţii aveau butice şi numai el singur, ca 
suveran, avea magazii. El a pus pe soldaţi să poarte părul împletit în coadă şi pudrat şi a trimis fiecărui regiment un 
model de coadă, de  perciuni şi  mici  beţigaşe  spre a-şi face părul  cârlionţi  . Acestea au făcut pe  Suvarow  să 
zică: ,,Pudra frizerilor  nu este iarbă de puşcă,  perciunii  nu  sunt  tunuri şi cozile nu  sunt  baionete".  Suvarow  fu 
dizgraţiat pentru acest cuvânt ; el era cel mai bun ofiţer din stalul major rusesc. Acesta a fost de abia începutul; în 
curând Paul I visă că fiul său îl trădează şi acest vis deveni pentru toată Curtea sa o realitate când se auzi că marele 
duce Alexandru va fi arestat, împărăteasa, mama sa, va fi internată şi marele duce Nicolae va fi proclamat de prinţ 
moştenitor. Atunci conspiraţiunea generalilor şi a ofiţerilor gardei ce fierbea ascunsă de la venirea pe tron a lui Paul I 
prinse consistenţă. în fundul grădinei de vară, pe malul drept al canalului Fontanca , unde mai înainte fusese vechiul 
palat de vară locuit de împărăteasa Elisabeta, el pusese să se zidească un gigantic edificiu , numit palatul Mihail. 
Faţada sa era de coloarea trandafirie a mănuşilor prinţesei Gagarin , amanta ţarului. Paul I venise să  locuiască 
această casă, cu toată familia sa, la finele anului 1880. lată cum un diplomat, acreditat atunci la Curtea Rusiei, 
descrie moartea acestui împărat al Rusiei, după un memoriu asupra revoluţiunii ruseşti de la 12/24 mai 1801:
,,Conjuraţii , în seara zilei de la 11/23 martie, erau la masă la unul din şefii lor şi cu această ocazie n-au cruţat  
vinurile tari, spre a îmbărbăta pe unii dintre ei. Apoi toţi s-au adunat la generalul Talysin unde Pahlen a sosit cel din 
urmă, adresând asociaţilor săi câteva cuvinte pline de vigoare şi de convingere; după aceasta s-au separat spre a 
lucra după cum se înţeleseseră . Generalul Talysin se duse la cazarma gardei Preobrajenskoi şi, sub pretext că au 
izbucnit tulburări în oraş, puse să ia armele un batalion, comandat de Talbanof . Acest batalion plecă fără zgomot la 
nord de Câmpul lui Marte, trecu podul din faţa otelului Rivas , apoi traversă grădina de vară spre a împresura palatul 
Mihail. Însă acolo se putu recunoaşte cum soarta  imperielor  depinde  câteodată  de la împrejurările cele mai 
neînsemnate. Teii bătrâni din grădina de vară serveau noaptea de azil la mii de cioare. Când trupa înaintă la această 
oră neobicinuită aceste paseri de rău augur umplură aerul de ţipetele lor şi zgomotul astfel produs fu aşa de mare că 
ofiţerii cari comandau detaşamentul se temură să nu deştepte pe împăratul. Complotul n-ar fi reuşit într-adevăr dacă 
steaua lui Paul i-ar fi permis să se pună la siguranţă; şi cioarele din grădina de vară ar fi câştigat atunci în istorie 
aceeaşi celebritate ca şi gâştele Capitoliului . În timpul acesta Pahlen luase dispoziţiuni spre a se apropia de palat din 
partea  ,,Perspectivei  ".  El  trimise acolo  câteva detaşamente  de  călărime  cari se  uniră  cu  batalionul  gardei 
Preobrajenskoi. Dânsul însă nu veni la palat decât după ce se determinase totul. Ceilalţi conjuraţi îl acuzară apoi că a 
întârziat dinadins spre a profita de momentul când ar reuşi afacerea, iar, dacă n-ar izbuti, să poată juca în faţa lui 
Paul rolul  mântuitorului  . Palatul era păzit în acea zi de un batalion din garda  Semenowskoi  , ce ocupa părţile 
exterioare şi marea gardă, pe când garda interioară şi persoana împăratului era confiată unui detaşament din garda 
Preobrajenskoi, comandată de locotenentul Marin . Când batalionul lui Talbanof ajunse în vederea palatului acest 
ofiţer se adresă la trupă, întrebând-o dacă vrea să-l însoţească într-o întreprindere periculoasă, pe care o face spre 
mântuirea Imperiului şi naţiunii. Ea răspunse afirmativ fără nici o întârziere . Atunci trecură şanţurile pe gheaţă, 
dezarmară sentinelele exterioare ale batalionului Semenowskoi fără ca ele să fi făcut vreo rezistenţă şi trupa destinată 
să intre în apartamentul împăratului ajunse acolo printr-o mică scară învârtită , având intrarea spre o grădină. Acest 
detaşament se compunea din trei fraţi Zulof , din generalul Benningsen , generalul Csicserin şi dintr-o mulţime de 
oameni necunoscuţi, ca  Manzurof  ,  Tatarinof  ,  Ieşvel  , cari în timpul acestei nopţi teribile se  distinseră  prin 
îndrăzneala lor. Prinţul Platov Zubof şi generalul Benningsen se duseră la iatacul împăratului fără a întâlni nici un 
obstacol; cu toate acestea la intrarea în  iatac  , chiar pe pragul uşei, dormea  husarul  camerii imperiale. Acest 
credincios servitor încercă să opună oarecare rezistenţă. Trebui să cedeze forţei şi, după ce primise câteva lovituri, 
fugi să cheme ajutor. Un ofiţer de ordonanţă a împăratului călăuzea pe conjuraţi şi intră cu ei în dormitor . Prinţul 
Zubof şi generalul Benningsen erau în mare uniformă , cu pălăria în cap şi cu spada în mână . Ei se apropiară de 
patul împăratului şi-i ziseră: ,,Sire , sânteţi arestat ! " Împăratul se sculă şi, zăpăcit , îi întrebă ce voiesc de la dânsul . 
Ei repetară aceleaşi cuvinte, declarându-i că trebuie să abdice [de] la coroană şi apoi să fie liniştit. Prinţul Zubov şi 
ofiţerul de 
ordonanţă se îndreptară atunci spre poartă ca să cheme pe ceilalţi conjuraţi, şi astfel Benningsen, pentru câteva minute, se afla 
singur lângă împăratul, care tăcea, aci roşind, aci îngălbenind de furie: ,,Sire, [î ]i zise el, o să vă ucidă: cată să vă resignaţi a 
subscrie un act de abdicare ..." In acest moment diferiţi ofiţeri pătrunseră în cameră. Paul profită de acest moment spre a sări jos 
din pat. Unul din ofiţeri îl apucă de gât ; dar împăratul, smulgându-se din mâna lui, fugi să se pună după o tablă pusă în faţa sobei 
şi căzu. Benningsen [î ]i strigă încă o dată: ,,Sire nu vă încercaţi a rezista că vă pierdeţi viaţa !..." Dar împăratul, sculându-se , 
se  îndreptă  spre o masă unde erau totdauna la dispoziţiunea sa mai multe pistoale încărcate. În momentul  când  mulţimea 
conjuraţilor se arunca asupra lui se auzi zgomot la uşă. Era un ofiţer care, urmat de un detaşament, venea să primească ordine de 
la Benningsen, care-i zise să păzească şi să apere intrarea. În timpul acesta conjuraţii, îndrăznind a pune mânile lor sacrilege pe 
persoana suveranului lor, trântiseră pe Paul la pământ . Ieşvel, tătar de origine, a fost cel dântâi care a ridicat braţul regicid 
asupra împăratului. Paul, în urma unei rezistenţe destul de viguroase, fu în fine învins, târât şi apoi sugrumat cu eşarpa unui 
ofiţer din regimentul Semenofskoi , numit Scariatin , care comanda garda de la scara palatului Sf. Mihail.
 
[30 — 31 martie 1881]
 
 
[„ADEVĂRUL DOARE. PE LA 3 MARTIE..."]
 
Adevărul doare. Pe la 3 martie, pe  când  nu era încă vorba de proclamarea regatului, pe  când  d. Brătianu 
răspundea evaziv d-lui Vernescu, am crezut de cuviinţă a rectifica unele erori ale primului ministru , care, neştiind ce va 
să zică Domn, precum nu ştie nici ce e cancelar, căci în genere foarte puţine ştie arhigrămăticul nostru, am dovedit şi 
am putea dovedi încă că Domn cu vocativul ,,Doamne", atribuit şefului statului român, nu 'nseamnă nici împărat, nici 
rege, ci mare duce.
La aceasta „Românul" zice:
 
Este sau nu evidinte că, daca ceva poate opri pe puterile străine de-a recunoaşte rigatul , aceste cuvinte ş-analize ale partitei 
conservatoare erau făcute de-a înlesni străinilor pretestele de-a se opune ... Şi ca să, îndemne şi mai bine la rezistenţă pe străin etc.
 
Mărturisim şi noi că pentru  străini am vorbit, dar nu pentru străinii din Apus, ci pentru  pretinşii  români şi 
patrioţi de meserie de la noi. De aceea am şi pomenit de Palestina şi Greco - bulgaria .
Adeseori am enunţat în coloanele noastre un adevăr dureros, pe care l-am constatat din lipsa de pietate ce o au 
patrioţii pentru trecut, adevărul că rasa determinantă a sorţii acestei ţări nu mai este cea românească, ci sunt străinii 
romanizaţi de ieri alaltăieri .
Oricine înţelege ce însemnează rasă. E adevărat că d-nii Giani, Cariagdi, Carada, C. A. Rosetti, Pherichydis sunt 
, politiceşte vorbind, români, naţionalitatea lor politică e cea românească; însă ferească Dumnezeu  sfântul  ca să-i 
confundăm vreodată cu acel neam de oameni, cu acel tip etnic care, revărsându-se deoparte din Maramureş , de alta din 
Ardeal, au pus temelia statelor române în secolul al XIII [lea] şi al Xiv-lea şi care, prin caracterul lui înnăscut, au 
determinat soarta acestor ţări de la 1200 şi până la 1700. N-am avea decât să punem pe micul Giani alături c-un mocan 
de la Săcele, de la Vatra Dornei , de la Breaza ori de la Câmpulung pentru ca orice om cu minte să râză ţinându-se cu 
mânile de inimă de colosala deosebire de rasă.
Un mocan din ţinutul Sucevei ori a Câmpulungului are de patru ori mai mulţi creieri, deci şi mai multă minte 
decât mica escelenţă a lui musiu Tache, care, comparat cu ceea ce numim noi rasă română e, între noi vorbind, o speţă 
de caricatură .
Dar se va zice: d-nii Giani, Cariagdi, Carada, C. A. Rosetti  sunt  romanizaţi. O mare fericire pentru neamul 
românesc nu este aceasta, dar în orice caz a fost o datorie pentru ei de-a se adapta ţării care i-au ocrotit şi i-au hrănit, au 
făcut din ei ceea ce sunt astăzi. Din împlinirea acestei datorii suntem departe de-a le face un merit. A fi bun român nu e 
un merit, nu e o calitate ori un monopol special pentru d-nii Cariagdi şi Carada, ci o datorie pentru orice cetăţean al 
acestui stat, ba chiar pentru orice locuitor al acestui pământ  , care este moştenirea esclusivă şi istorică a neamului 
românesc. Acesta este un lucru care se înţelege de sine şi nu despre el e vorba. 
Nici noi nu contestăm că această serie de domni vorbeşte româneşte; ceea ce contestăm însă este că s-ar fi 
asimilat caracterul lor cu caracterul neamului românesc. Ştim foarte bine că acest adevăr o să fie neplăcut pentru mulţi 
onor. liberali, dar el trebuie spus „odată, ca[să] li se ia gustul de-a mai pretinde  monopolul  naţionalismului şi 
românismului.
Există multe indicii, atât în numirile localităţilor şi râurilor , precum şi în alte împrejurări, cari denotă o unitate a 
neamului românesc preexistentă formaţiunii statelor noastre. În adevăr, pe când găsim în Ţara Românească Argeşul , 
găsim tocmai în nordul Daciei un  pârâu  numit  Argestrul  care se varsă din  stânga  în Bistriţa,  râu  ce  izvorăşte  din 
Maramureş. Pe când în Ţara Românească aflăm Câmpulungul ca ţinut şi descălecătoare , aflăm în Bucovina, în creierul 
munţilor, un Câmpulung tot ca ţinut şi descălecătoare . Înainte sau abia după formarea statelor române vedem românii 
de sub Coroana Ungariei pretinzând să se judece între ei după dreptul lor propriu, jus Olachale sau Olachorum ; o 
cerere analogă fac moldovenii ce pribegise în Polonia, să se judece după dreptul românesc. Şi aceasta când ? Pe la 
1380. Care-a fost acest drept consuetudinar la carele ei ţineau cu sfinţenie, fie sub coroana Ungariei, fie sub a Poloniei? 
El n-a fost scris niciodată; era atât de viu în conştiinţa poporului, atât de necontestat de nimenea, încât nici unul din 
vechii noştri Domni n-au găsit de cuviinţă să-l codifice . În fine unitatea actuală a limbei vorbite, deşi e în parte un 
merit special al epocei lui Matei Basarab, dovedeşte totuşi că şi în această privire erau elemente cu totul omogene , 
preexistente limbei bisericeşti, cari înclinau a căpăta o singură formă scrisă. Organografic vorbind limba era aceeaşi; 
numai termenii, materialul de vorbe diferea pe ici pe colo. O unitate atât de pronunţată a limbei dovedeşte însă o unitate 
de origini etnice . E indiferentă cestiunea daca elementele ce compuneau acest sâmbure de popor modern erau tracice şi 
latine sau latine şi ilirice , destul numai că, din al Vi-lea secol după Hristos, la năvălirea avarilor în Tracia (a. 579) 
oastea condusă de Martin şi Comenţiol e compusă din oameni ce vorbesc româneşte. Tot acest neam apare mai târziu în 
Dacia, iar asupra originei lui se ceartă până azi învăţaţii. Sigur e că, deşi au multe elemente slavone în limbă, nu sunt 
slavi. Cuvântul pentru care nu sunt şi nu pot fi slavi este linguistic . Legile după cari cuvintele latine s-au prefăcut în 
cuvinte româneşti şi-au sfârşit demult evoluţiunea lor; în momentul în care românii au primit cuvinte slavone limba lor 
era formată de secole deja, încât , deşi cuvintele slavone sunt vechi, ele nu s-au asimilat nici până în ziua de azi cu 
limba noastră, escepţie făcând de vreo patru sau cinci vocabule cari privesc păstoria .
E pentru noi incontestabil că un popor care sute de ani n-a avut nevoie de drept scris, deşi au avut epoce de 
bogăţie şi de glorie, au fost un popor tânăr , sănătos, bine întemeiat. Etnograful Hoffman scrie în secolul trecut că 
dezvoltarea  craniului  la rasa română e admirabilă, că  sunt cranii  cari merită a fi în fruntea civilizaţiei. Desigur că 
Hoffman n-a avut nefericirea de-a vedea căpăţânele de mac de pe umerii d-nilor C.A. Rosetti şi Giani sau buturuga 
bulgărească de pe umerii cuviosului Simion . În sfârşit Virchow , naturalist celebru, dă craniului albanez rangul întâi 
între toate craniile de rasă din vechiul Imperiu al Răsăritului, şi cel albanez e identic cu al rasei române, cu al mocanilor 
noştri de azi.
E poate indiferent pentru politicianii noştri ce anume rasă determină soarta acestui popor; ba sunt mulţi oameni 
cărora le e indiferent ce oameni vor locui pe acest pământ : greci, nemţi, bulgari, numai espresia geografico - politică a 
ţării să fie aceeaşi. Pentru aceştia de ex. e indiferentă încetăţenirea evreilor sau colonizarea ţării cu nemţi. Dar pentru 
istoric nu e indiferent. Istoricul va trebui să constate că există o luptă, fără conştiinţă poate, fără claritate de vederi, dar 
o luptă de rasă între elementele autohtone ale ţării şi între cele scurse după vremuri în mlaştina gospodăriei turceşti. În 
oraşele de şes ale Ţarii Româneşti au imigrat de peste Dunăre rase intelectual sterpe, fizic degenerate. Ele au viciat 
spiritul public, au viciat instituţii şi limbă, pentru că vârsta lor etnică e prea înaintată ca să se poată asimila sau pentru 
ca să fie capabile a concepe cu toată tinereţea organică a simţirii şi a caracterului o idee generoasă sau un adevăr. Nu e 
deloc de mirare că, pe când regenerarea naţională pornea în veacul al Xvii-lea din Tîrgovişte spre Ardeal, în secolul al 
Xix-lea ea pornea din Ardeal spre Bucureşti. Jupân Bucur — fie-i ţărâna uşoară! — era fără îndoială mocan, dar prin 
strunga prin care treceau odată oile lui au trecut mai târziu alte soiuri de dobitoace.
Dar să lăsăm pe vechii fanarioţi deoparte. Nu al lor e meritul c-au domnit în Ţara Românească, ci a lui Baiazid 
Fulgerul şi-a lui Mahomed II. Nu există tip de mizerie 
de caracter şi de inteligenţă ca împărăţia bizantină, din momentul în care restul de suflare romană l-a părăsit, încât 
Babilonia şi Asiria , chiar mica Palestină au avut o mai mare influenţă asupra civilizaţiei decât împărăţia răsăritului, 
devenită grecească. Prin ei înşii n-ar fi ajuns niciodată la vrun rol în România, dar au ajuns în calitate de ciraci şi de 
slugi ai turcului.
Să venim la noii fanarioţi. Nimiciţi politiceşte de mişcarea atât de neînsemnată a lui Tudor şi a o mână de boieri 
moldoveni şi munteni , ei s-au romanizat repede repede .
Se ştie că copiii  rahitici  cari au nevoie de var pentru  formaţiunea  oaselor  mănâncă  varul de pe pereţi prin 
instinct, neştiind pentru ce. Tot astfel rasa etnic rahitică  a noilor fanarioţi a 'nceput să mănânce la românism. C.A. 
Rosetti şi Carada scot o gazetă căreia îi pun numele ,,Românul", oarecum esclusivul român, românul cu monopol. 
Acest ,,Român" e scris într-o limbă săracă, c-un dicţionaraş de cel mult una mie vorbe cu totul cosmopolite precum 
„ingerinţă , existenţă , giurisprudinţă , iniorinţă etc".
Iată de ce întâmpinăm cu neîncredere orice înnoitură pornită de la aceşti oameni de ieri de alaltăieri, cari n-au 
simţ istoric, nu cunosc trecutul ţării, nu sunt capabili a înţelege spiritul şi înclinaţiunile adevăratului popor românesc şi 
al căror patriotism se măsură cu lefuri, cumul, diurne, pensii reversibile, sinecure etc. Acesta e îndealtmintrelea un 
secret public în România şi nu suntem noi singuri cărora să le fie ruşine în adâncul sufletului când se află că până şi 
Constituţia, legea fundamentală şi de drept public a ţării, s-au croit de către doi neoromâni (Carada şi C. A. Rosetti) cari 
s-au întrolucat într-o noapte pentru a determina soarta României.
 
[1 aprilie 1881]
 
 
MOARTEA LUI ALEXANDRU I
 
Alexandru I s-a urcat pe tron în urma unei crime, a cărei  pregătire  o  cunoscuse  desigur, dar ale cărei 
consecinţe este probabil că nu le prevăzuse.  In aparenţă, conjuraţii nu plecaseră decât numai să impună lui Paul I o 
abdicare forţată şi pentru acest caz ei se asiguraseră de complicitatea morală efectivă a lui Alexandru. Acest suvenir 
lugubru apăsă asupra vieţii şi a finitului noului împărat, căci cetim în ziarul medicului său Wylie două anecdote destul 
de semnificative: In timpul ultimei sale maladii monarhul zise într-o zi către d. Wylie : « Lăsaţi-mă, ştiu eu ce-mi 
trebuie, linişte, singurătate, repaos ...» într-o altă zi [î ]i zise:
« Amicul meu, nervii mei au trebuinţă de îngrijire; sunt într-o dezordine îngrozitoare ». « Aceasta este un rău, 
replică Wylie , de care regii sunt mai adeseori atinşi decât particulari ». « Mai ales în timpul de faţă, răspunse cu 
voiciune Alexandru ... Ah ! Am destule cuvinte ca să fiu bolnav ». — În fine, într-o altă zi, fiind în aparenţă fără nici un 
atac de friguri, împăratul se întoarse fără veste către doctorul, care era singur prezent:
« Amice, strigă el, ce faptă, ce îngrozitoare faptă!» Şi el fixă asupra medicului o privire teribilă şi neînţeleasă. 
D. Wylie adauge că prin aceste cuvinte s-a început delirul; apoi el mai declară că « Nu-şi poate permite să intre într-
alte amănunte asupra originii afecţiunilor morale ce le simţea împăratul ».
Alexandrul  I n-avea fii — cată să credem pe maiorul Masson, pe care l-am citat deja povestind moartea 
Caterinei. Această mare prinţesă veghease cu îngrijire asupra inocenţei nepoţilor săi, pentru ca, însuraţi devreme , să 
aibă copii pe când erau încă foarte tineri. Cum se pare, Alexandru I fu însurat prea tânăr . Deci al treilea frate al său, 
marele duce Nicolae, era chemat să-i urmeze pe tron, în urma renunţării marelui duce Constantin. Imperiul rusesc era 
foarte agitat la 1825; în statul major al armatei intraseră idei liberale, aduse din Franţa; emigraţiunea lăsase teorii 
filozofice în Rusia la boierii cei mari şi mai ales la femei. Împăratul Alexandru I nu urma această mişcare; din contra, 
sub dominaţiunea morală a d-lui Krudner , el devenise un visător, un mistic. Poate că destinul său a fost să cedeze iute 
tronul severităţii brutale , şi religioase în acelaşi timp, a marelui duce Nicolae. lată cum se narează moartea sa: ,,El se 
dusese la Crimeea pe la finele anului 1825, spre a cumpăra teren la Urjanda şi a face să se construiască acolo un 
palat. După câteva vizite făcute contelui Woronzow , prinţesei Galiţin , împăratul se duse succesiv la Sevastopol , la 
Bacci - serai şi la Klostow . În ultimele zile ale călătoriei sale, deşi temperatura se răcise , împăratul voi să facă o 
călătorie pe ţărmii acestei mări putride şi adeseori fatală ruşilor şi fu cuprins de un frig, încât la 18 noiembre se 
întoarse la Taganrog cu un acces de friguri; el scrise în aceeaşi zi la împărăteasa mamă că nu se simte bine, dar că se 
păzeşte şi că nu va fi nimic. Din nenorocire el îşi făcea însuşi iluziuni asupra stării, sale. Crezând că n-are trebuinţă 
decât de repaos, de linişte şi îngrijire, a refuzat la început remediele prescrise de medicul său; însă de la 25 frigurile, 
cari nu fuseseră decât intermitente , degenerară în friguri bilioase inflamatorie şi continue. Erizipelul pe care-l avea 
augustul bolnav la picior dispăru, ceea ce îl sperie, încât strigă: « Voi muri ca şi sora mea». Numai atunci se decise a 
lua remediele prescrise. Lipitorile aplicate [î ]i calmară inflamaţiunea pentru câteva ore; 
însă frigurile luară în curând un nou caracter de intensitate . Starea bolnavului devenea tot mai rea şi împăratul, 
simţindu-şi poziţiunea, dori să primească sânta cuminecătură . Ziua de 28 o petrecu mai fără cunoştinţă, fără a putea 
vorbi şi într-o stare de letargie sau de convulsiuni nervoase. La 29 starea i se amelioră , ceea ce fu o rază de speranţă. 
Se cântă un Te-Deum în biserica din Taganrog; împăratul adormi în acea zi puţin înainte de a se face ziuă şi nu se 
deşteptă decât  pe la nouă ore dimineaţa.  Câteva  momente înainte de a se deştepta, soarele răsărise luminos şi 
promitea o zi frumoasă de toamnă; împăratul observă aceasta şi strigă cu o voce înţeleasă şi cu un aer de 
satisfacţiune: « Ce frumoasă zi astăzi ! >> El chemă pe împărăteasa şi, sărutându-i mâna , [î ]i zise: « Trebuie să fii 
foarte obosită ? >> Şi apoi recăzu într-o slăbiciune spăimântătoare . In acea seară încă oarecari simtome favorabile 
în starea sa hrăniră speranţa ce aveau în însănătoşarea sa. O vizicătoare se aplicase ,  stomacul era degajat , se 
aştepta cu siguranţă o criză şi fericitele efecte ce se sperau de la ea asupra mersului maladiei . Dar la 30 orice 
speranţă dispăru; starea augustului bolnav devenea din ce în ce mai rea. Seara simţi o astfel de slăbiciune încât nu 
mai putu înghiţi remediele prezentate. La 1 decembre, o jumătate oră înainte de moarte, ieşind din letargia ce n-
avusese în 24 ore decât intervale marcate prin delir. Împăratul adeseori îşi deschise ochii, văzu toate persoanele cari 
erau împrejurul său, pe augusta sa soţie, pe baroneasa de Diebilş , pe prinţul Wolkowsky , pe doctorul Wylie ... El nu 
mai putea vorbi, dar îşi conserva toată memoria. El recunoscu pe toţi şi, făcând un semn împărătesii , [î ]i luă şi-i 
sărută mâna , strângând-o la inima sa; părea că-i zice ultimul adio; şi, în timpul tăcerii profunde şi dureroase ce 
provoca această, scenă  sfârşiitoare  , el îşi dete ultima suflare la zece ore cinzeci minute de dimineaţă. El avea 
patruzeci şi opt de ani; domnise douăzeci şi patru de ani şi asistase la asasinatul părintelui şi al moşului său, precum 
şi la moartea extraordinară a bunicei sale. De aci se pot înţelege preocupaţiunile teribile ce i-au făcut amare ultimele 
zile ale vieţii sale.
 
[2 aprilie 1881]                 
 
 
ALEGERILE ÎN BUCOVINA
 
În Bucovina sunt vacante trei mandate de deputaţi pentru Reichstagul din Viena, şi anume în colegiul electoral 
urban Suceava—Siret—Rădăuţi.  În colegiul rural Suceava —  Câmpulung  şi  aşa numita  prima  curie  a marilor 
proprietari. Ziarul vienez „Der Osten " ne spune
 
că mai mulţi aventurieri din Viena ar avea de gând să vină a-şi pune candidatura sau a cumpăra voturi în 
Bucovina. Aceştia sunt nişte faliţi cari de abia au scăpat de mâna procurorului ; pseudoprofesori şi falşi erudiţi cari, 
sub masca mincinoasă a ştiinţei, vor să apuce un mandat şi să se laude cu el prin capitala, imperiului. Acest spectacol, 
exclamă numita foaie, este nemaipomenit şi ne prinde mirarea de ce aceşti oameni [î  ]şi caută gloria tocmai în 
Bucovina şi nu rămân la Viena, unde sunt acasă şi cunoscuţi! Datoria tuturor elementelor cumsecade din Bucovina şi 
mai ales a guvernului este a pune stavilă acestor manopere electorale. Autorităţile ţării să nu-şi pună mânile în sân şi 
să privească cum o ceată de şarlatani vând la licitaţie drepturile cele mai scumpe ale unei ţări pe banii cămătarilor 
din Viena... Un bărbat ca Taaffe nu va permite ca sub ochii săi, într-o ţară devotată guvernului, să se negustorească 
mandatele în modul cel mai neruşinat . După cum aflăm, candidaţii celor două dintre colegie sunt consilierii Pitey şi 
Călinescu , cari amândoi sunt bine priviţi de elementele cele mai bune ale ţării şi ca atari trebuiesc sprijiniţi şi de 
influinţa autorităţilor.
 
[2 aprilie 1881]
 
 
D-NA PEZZANA 
 
Aseară a fost a şaptea reprezentaţie a d-nei Pezzana , a acestei ilustre artiste care a fanatizat publicul oraşelor 
mari de pe cele două continente şi care la noi joacă înaintea unei săli totdeauna goale. Aseară d-na Pezzana a jucat 
înspăimântătoarea tragedie bourgeoise a lui Zola , Tereza Raquin . Emoţiunea ce a simţit-o puţinul public care asista la 
reprezentaţie este indicibilă . Ceea ce face d-na Pezzana în actele 3 şi 4 în Tereza Raquin este o producţie fenomenală, 
prodigioasă , despre care nu-şi poate face cineva o idee cât de slabă fără s-o vază. 
În Sora Tereza, ca şi în Dama cu camelii, ca şi în Tereza Raquin, producţia genialei artiste atinge aceleaşi 
proporţiuni. Mâine seară joacă pe Sora Tereza.
 
Destul de rău dacă nici mâine seară publicul nostru nu va face amendă onorabilă şi nu va repara într-un chip 
strălucit indiferenţa lui de până acuma faţă cu ilustra artistă, indiferenţă ce, până în fine, nu s-ar putea explica decât prin 
lipsa-i complectă de gust, de inteligenţă şi de cultură. Destulă ruşine dacă şi mâine seară d-na Pezzana va juca fără, sală 
plină!         
Din parte-ne, noi, cari totdeauna ne-am cunoscut bine lumea, am dori să nu fie şi mâine seară teatrul gol. Am 
dori, dar nu prea sperăm, şi o zicem aceasta — noi, ce din nenorocire facem în ţara noastră (de acuma, în regatul nostru) 
literatură, chip şi seama artă — o zicem cu tot dezgustul de care trebuie să fie plină viaţa celui osândit a predica în 
pustie.
Ne-ar părea însă foarte rău daca amicii noştri, mulţi puţini câţi i-avem şi cu cari suntem chemaţi a împărtăşi 
aceeaşi soartă în dezgustătoarea viaţă publică de la noi, n-ar putea veni mâine seară să uite împreună cu noi, pentru 
câteva momente, această viaţă prin farmecul Sorii Terezii .
 
[3 aprilie 1881]
 
 
MOARTEA LUI NICOLAE I
 
Vorbind de moatea ţarului ne servim de o broşură oficială, scrisă în limba rusească şi intitulată: Ultimele ore 
ale vieţii împăratului Nicolae I. Acest prinţ a fost un suveran foarte religios, un auster părinte de familie, un om politic 
mult ataşat tradiţiunilor naţiunii sale. Fiind puţin accesibil ideilor de progres, el s-a arătat foarte ostil teorielor şi 
faptelor pe cari revoluţiunea franceză de la 1830 şi 1848 le  răsp\ndise  sau provocase  în Europa. El făcuse mari 
dificultăţi spre a recunoaşte monarhia franceză din iulie. El a combătut din răsputeri guvernul din februare . Cât 
despre guvernul din 2 decembre, consacrat printr-un plebiscit , el îl considera ca o personificaţiune a antilegitimităţii . 
După douăzeci şi nouă de ani (1825 — 1854) de o domnie destul de fericită, îşi văzu prestigiul compromis într-un 
război în care alianţa turcilor, englejilor şi francejilor [î ]i pregăti serioase încurcături. Opiniunea Rusiei, a nobilimei 
sale, a armatei sale, chiar a familiei sale, n-a putut să-l oprească; primele neizbânde ale armelor sale îl iritară . În 
acest moment broşura oficială rusească începe să nareze moartea acestui august personaj. În cursul anului 1854, 
munca necontenită , grijile politice şi altele [î ]i zdruncinaseră sănătatea înfloritoare până aci, şi constituţiunea cea 
robustă . Deşi mai de multe ori a fost silit să zacă, niciodată însă n-a voit să se publice buletine despre sănătatea sa. 
La 9 februare 1855, deşi d-abia însănătoşat , trecu în revistă trupele cari erau să intre în campanie.
 
Medicii, voind să i se opună, el [î  ]i întrebă: ,,V-aţi  îngriji de boala mea dacă aş fi simplu soldat ?" — 
,,Desigur, Sire, răspunseră medicii, n-am permite nici unui soldat să iasă din spital dacă, ar fi în starea în care se află 
Majestatea Voastră".  —  ,,Ei bine, faceţi-vă datoria şi lăsaţi-mă să-mi fac pe a mea!" A doua zi împăratul iar făcu 
imprudenţa de a ieşi, răul se mări şi plămânul drept fu atins. Vineri la 11 fu nevoi să întrerupă datoriele religioase ale 
primei săptămâni din postul mare, pe care-l ţinea cu toată familia, şi căzu iar în pat. La 17 februare pericolul deveni 
aşa de evident, aşa de ameninţător ,  încât medicii crezură că trebuie să-l facă cunoscut marelui duce moştenitor. 
Acesta se decise să prevină pe augusta sa mamă, care, susţinută printr-o tărie ce numai credinţa o inspiră, se duse 
lângă patul murindului. Împăratul nu se aştepta la vizita împărătesei; ea se aplecă şi-i zise cu o voce prea dulce: 
,,Amicul meu, n-ai putut să-ţi termini devoţiunile începute, nu te-ai cuminicaţ cu noi ca altădată; de ce n-ai face-o 
acum? Ştii că pentru un creştin nu e alt remediu mai salutar şi că, mulţi bolnavi s-au simţit în urmă, mai uşuraţi ". 
,,Cum! răspunse iute împăratul, aici în pat? Aceasta e imposibil!  Sunt  totdauna fericit, totdauna doritor să-mi 
îndeplinesc datoria; voi face-o când voi fi în picioare, când Dumnezeu îmi va da forţe . Altfel m-aş putea eu prezenta 
înaintea lui culcat, dezbrăcat?" Acest respect şi fervoare avea el pentru lucrurile sfinte. Împărăteasa păstră tăcere; 
ochii ei se umplură de lacrimi şi forţele o părăsiră . — ,,Sunt eu oare în pericol? întrebă împăratul ..." apoi se opri 
îndată şi el se pregăti să primească sacramentele . La două ore după miezul nopţii medicul, pe care împăratul îl onora 
cu încrederea sa, pierduse orice speranţă de a prelungi viaţa bolnavului. Animat şi în acelaşi timp  îngrozit  de 
sentimentul 
marei şi  austerei  datorii ce avea de împlinit şi pe care venea să i-o  amintească  un bilet scris în grabă de unul 
dimprejurul împăratului, el se hotărâ să declare adevărul augustului muribund . El începu să vorbească de întâlnirea 
sa cu duhovnicul Maj . Sale, ,,o cunoştinţă bună şi veche". ,,Da, zise împăratul, este un om demn şi brav; când l-ai 
cunoscut?" ,,în nişte împrejurări foarte triste, răspunse doctorul,  când  cu ultima boală a Doamnei Mare Ducese 
Alexandra Nicolaevna ; ne-am adus aminte ieri cu Maj . Sa împărăteasa; cât ar dori ea ca să-i permiteţi a veni să se 
roage lângă patul vostru, pentru ca Dumnezeu să vă deie sănătate cât mai curând ". Împăratul înţelese; el întoarse 
spre medic o privire fermă şi întrebătoare şi, cu vocea sa ordinară, zise: ,,Spune-mi deci, ce e? Am să mor?" Apoi 
ordonă să cheme pe fiul său cel mai mare, apoi pe fiul său Constantin cu ceilalţi copii şi pe împărăteasa. Însuşi  
împăratul anunţă apropiata sa moarte marelui duce Alexandru; membrii familiei cătară să se retragă,  făcând loc 
duhovnicului Maj . Sale. După ce a fost împărtăşit, familia intră iarăşi; el ordonă să anunţe prin telegraf la Moscova , 
Varşovia şi Kiev că împăratul moare şi, vorbind de sine însuşi ca şi cum n-ar mai trăi, el adause: ,,Împăratul zice adio 
Moscuei ". Împăratul mai trăi câteva ore, păstrându-şi mintea întreagă, prescriind oarecari demersuri şi încurajând 
pe ai săi.
Pe când , după invitaţia sa, preotul cetea rugăciunile de agonie, împăratul îl ascultă cu o mare atenţiune. El 
făcu adeseori semnul crucii şi în fine îşi apăsă buzele pe crucea din mâna preotului  .  Nemaiavând forţe de a se 
exprima prin cuvinte, el arată preotului , printr-o ultimă privire, pe împărăteasa şi pe moştenitorul, ca şi cum i-ar fi zis 
să-i consoleze şi să se roage pentru ei. De aci nu mai părăsi mânile lor,  cari le strângea în ale sale. În fine, douăzeci 
minute după amiazi strânsoarea mânilor sale dispăru cu ultima bătaie de inimă.
 
[4 aprilie 1881]
 
 
[„ASUPRA MANIEI .. '' ]
 
Asupra maniei ce-o are onor. d. Brătianu de-a crea din liberali, din fii şi nepoţi de liberali, reputaţiuni uzurpate, 
primim un interesant articol, care ne dovedeşte cum un tânăr advocat ce e totodată profesor de religie, de caligrafie şi de 
aritmetică, ocrotit de aripele cancelarului nostru, devine într-o bună dimineaţă ilustru zoolog . Un caz pentru multe 
altele pe cari le avem in petto va ilustra sistemul de nepotism , favoritism şi cumul practicat fără cuviinţă de d. Brătianu.
 
[5 aprilie 1881]
 
 
UN SUCCES AL TEATRULUI  NAŢIONAL
 
Povestea Sânzianei şi Pepelei, feerie operetă în 5 acte de Alecsandri, muzica
de Ştefănescu
 
Rândurile de mai sus, scrise sub impresiunea imediată a reprezentării din joia trecută, le primim de la d. Ioan 
Slavici, unul din adevăraţii cunoscători ai vieţii poporului roman. Le publicăm cu atât mai bucuros cu cât ele reproduc 
foarte bine simţirile numeroşilor spectatori care au rămas încântaţi de noua piesă a d-lui Alecsandri.
Din parte-ne adăogăm numai un  cuvânt  de recunoştinţă pentru actuala direcţiune a teatrelor. După părerea 
noastră unele din organele de publicitate sunt nedrepte pentru d. Ioan Ghica. Orice am avea de zis în contra d-sale ca 
fost preşedinte de consilii minis - 
teriale , ca preşedinte al consiliului teatral credem că merită numai laude şi că o critică imparţială va recunoaşte în d-sa 
meritul de-a fi făcut din scena Teatrului Naţional tot ce se putea face cu autorii şi cu actorii ce-i avem!
 
[5 aprilie 1881]
 
 
[„IERI FIIND PROCESIUNEA ..."]
 
Ieri fiind  procesiunea  de  înmormântare  a răposatului general Ion Ghica, fost ministru plenipotenţiar la St 
Petersburg, n-am fi crezut că până şi acest eveniment trist va constitui repede un factor în calculul de permutaţiune 
ministerială cu care ilustrul nostru cancelar ne-a obicinuit atât de mult de la venirea sa la putere. Se vorbeşte în adevăr 
că, în locul generalului, va trece la St. Petersburg d. Nicolae Creţulescu, actual ministru plenipotenţiar la Roma, iar în 
postul celui din urmă se va numi d. Teriachiu , care va schimba ostenitorul fotoliu de ministru al celor dinlăuntru cu 
plăcuta sinecură a reprezentaţiunii ţării în Italia.
Această permutare se va face fără îndoială în urma planului d-lui Brătianu de a-şi reconstitui cabinetul şi de-a se 
prezenta M. Sale Regelui cu ocazia  încoronării  alăturea cu nişte oameni cari să dea garanţii mai serioase pentru 
organizarea monarhică a ţării.
Nu ştim în adevăr şi e poate indiferent de-a şti numele persoanelor cabinetului nr . 39 sau 40, pentru că din 
parte-ne nu-l credem nici pe d. Brătianu în stare de a avea vederi largi, hotărâte şi statornice, nici majorităţile în stare 
de-a suporta un cabinet compus din elemente eterogene , nici credem în fine că asemenea elemente , întru cât sunt 
serioase şi ar putea împlini misiunea ce li se destină, ar primi, ar fi figuri de şah şi sticluţe de caleidoscop în mânile 
cancelarului nostru.
Un lucru însă cată să recunoaştem. Schimbarea la faţă a partidului roşu, renunţarea la principiile lui din trecut, 
apostazia  şi  lepădarea  de republicanismul şi de  antidinasticismul  de  până  mai  anţărţ  ,  amenda  onorabilă făcută 
principiilor monarhice şi conservatoare prin votarea regatului şi a succesiunii, prin renegarea vieţii lor întregi i-au slăbit 
pe roşii, i-au făcut pentru  câtva  timp  imposibili  . În politică adevărul consistă în tăria convingerii cu care cineva 
reprezintă o serie de idei, deci în caracter. Când publicul vede că acea serie de idei nu era decât un pretext, un mijloc 
de-a ajunge la putere, o logomahie menită a ascunde lipsa de principii şi apetiturile, el pierde încrederea în caracterul 
comedianţilor politici şi, chiar daca ţara judecătoare aprobă schimbarea la faţă ca ceva ce se potriveşte cu vederile ei, 
oamenii cari s-au schimbat  sunt judecaţi  din punctul de vedere al intereselor personale, al  pensiilor  reversibile, 
funcţiilor şi diurnelor pentru cari au operat o asemenea schimbare, iar nu din acela al intereselor ţării. Ţara este contra 
republicei, ea e monarhică. Cu toate astea republicanul sincer, care până la capătul vieţii sale ar ţinea la programul său, 
ar fi respectat ca om de caracter, ca om statornic care merită încredere, deşi nimenea nu-l însărcinează a reprezenta idei 
ce nu sunt împrăştiate de tară. Când însă cineva a fost republican la Ploieşti numai pentru că n-avea slujbă, iar din 
momentul în care a căpătat-o se leapădă de tot trecutul lui şi escamotează principiile adversarilor săi politici, pentru a se 
drapa cu ele, făcându-se a nu şti ce au fost până ieri, atunci ţara cunoaşte cu cine are a face şi nu-i mai dăruieşte 
încrederea pentru nici o împrejurare.
Astfel stă azi lucrul cu roşii.
Nimeni nu poate crede că oamenii cari-n decurs de zeci de ani au semănat anarhia, lipsa de respect faţă cu 
Coroana şi cu orice autoritate constituită, egalitarismul american pot astăzi să puie temeliile  unei solide organizări 
monarhice şi creştine. D. Brătianu o simte asta atât de bine încât în timpul din urmă s-a vorbit mult despre lepădarea sa 
de elementele acelea dintre roşii care reprezintă esenţa partidului său, de Caradale, de Pătărlăgeni etc. Noi nu ştim 
modul în care voieşte s-o facă, nici credem că e cu putinţă, nici admitem ca corectă o asemenea procedare. Din contra 
credem că e bine ca un partid 
să cază spre folosul său şi al ţării prin sleirea puterilor proprii, pentru a se renaşte din sine însuşi şi a se întoarce iar prin 
puteri proprii, nu prin infuziune de sânge străin.
Daca e vorba ca ţara să crează în sinceritatea monarhismului şi dinasticismului roşu, ea trebuie să-i vază din nou 
în opoziţie. Aci îşi vor arăta arama. Aci se va putea constata daca în adevăr încoronarea regelui e şi încoronarea vieţii d-
lui C.A. Rosetti şi daca republica ploieşteană şi revoluţia în permanenţă e redusă azi la un singur campion , la tânărul 
Caligari , cel trimis peste graniţele Franţei.  Demonstrandum est şi a o demonstra nu o pot adversarii noştri decât în 
opoziţie fiind.
Oricine simţind aceasta, e natural ca d. Brătianu să afle pretutindenea uşile închise şi să întâmpine un refuz net 
din partea acelora pe cari - i oblicise pentru a-şi opera nouăle permutaţiuni ministeriale.                  
 
[6—7 aprilie 1881]
 
 
[,, CRIZA MINISTERIALĂ ... "]
 
Criza ministerială continuă şi  până  acum nu se ştie chiar în sferele guvernamentale cine va fi însărcinat cu 
compunerea noului cabinet. În întrunirea din urmă a majorităţilor  celor două Camere, întrunire care s-a ţinut după 
depunerea demisiilor cabinetului în mâinile M. Sale Regelui, d. I. C. Brătianu a declarat că, pentru motive de sănătate 
pe de o parte, iar pe de alta pentru motive de convenienţă parlamentare , d-sa se retrage de la putere şi nu mai poate 
primi sarcina reconstituirii cabinetului. Dintre asistenţi au luat cuvântul mai mulţi, între cari şi d. senator Ion Ghica. 
Toţi au îndemnat pe d. I. C. Brătianu să se însărcineze cu formarea noului cabinet. D. Brătianu, promiţând că oricare ar 
fi guvernul liberal care se va forma, d-sa [î ]i va da tot concursul şi că acest concurs nu va fi slab pentru aceea că d-sa 
nu va lua parte la guvern, a spus că lasă d-lui C.A. Rosetti sarcina de care e vorba. D. prezident al Camerii declinând 
onoarea acestei sarcine, d. Brătianu a stăruit ca majorităţile Camerelor să dea mandat prezidenţilor acestora, dd . C.A. 
Rosetti şi Dim. Ghica, spre a alege dânşii pe unul dintre membrii partidului guvernamental şi a-l desemna Coroanii 
pentru ca dânsa să-l însărcineze cu formarea cabinetului. Majoritatea rămase cu toate astea nestrămutată în declaraţia 
făcută odată că doreşte ca d. Brătianu să formeze ministerul. D. Brătianu de asemenea repetă declaraţia că nu poate 
primi această sarcină. Se zice că d. Brătianu ar fi spus că această hotărâre nestrămutată şi-a luat-o din cauză că este 
sătul de politica de interese personale de care este condusă majoritatea partidului şi care politică nu spera că va fi 
părăsită, deoarece toate sfaturile d-sale n-au servit până acuma la nimica. În urma acestora se zice că d. Dim, Brătianu, 
ministrul român la Constantinopol, va fi chemat de acolo de cătră M. Sa spre a primi sarcina pe care o refuză d. I. C. 
Brătianu. Se vorbeşte de asemenea de d. senator I. Ghica.
Oricum ar fi, noi nu vedem ce bun poate ieşi pentru ţară din această a 37-a încarnaţiune a lui Vişnu demagogic 
ce se numeşte I. C. Brătianu. Fie d-sa în persoană la putere sau rămână după perdea, cum a făcut până astăzi colegul d-
sale d. C. A. Rossetti , nimic nu va fi schimbat; aceiaşi oameni, acelaşi sistem, aceleaşi rezultate. Şi cu toate astea 
dindărătul acestor majorităţi oficiale stă ţara întreagă nemulţumită şi dezgustată . Lacomii din Adunările roşie au speriat 
pe însuşi îndopătorul lor. D. I. C. Brătianu nu le-a ascuns în adunarea intimă de la Senat sentimentele sale. Dar dacă 
însuşi d. Brătianu, care a fost cumpărătorul acestor conştiinţe , nu mai vrea să continue această tristă meserie, daca 
dezgustul îl îneacă şi se gândeşte cu dor la viaţa privată, cari pot să fie sentimentele ţării, ce de cinci ani şi mai bine 
plăteşte această negustorie?
Cine nu ştie afacerile  scabroase  (sau  scârboase  pe româneşte)  săvârşite  de corifeii partidului,  rechiziţiile 
Mihălescu - warszawsky rămase nepedepsite , jocurile la bursă cu ocazia răscumpărării căilor ferate şi a acţiunilor 
Băncii Naţionale, bacşişurile luate cu ocazia 
împământenirilor evreilor denunţate prin presă de însăşi victimele ? Pe lângă acestea oricare deputat sau senator roşu, 
fie omul cel mai mărginit sau cel mai necinstit , ceea ce se întâmplă mai adeseaori , este un mic satrap în judeţul său. 
De este proprietar, numai tocmelele lui se aplică, fie ele cât de abuzive şi cât de nedrepte. Numai pe la moşia lui trec 
puţinele şosele ce se fac; orice abuz [î ]i este permis. De este avocat, numai procesul pe care dânsul îl apără este sigur 
de a fi câştigat şi, fiindcă tocmai cauzele rele caută în influenţă tăria ce nu o au din punctul de vedere al dreptului sau al 
echităţii, ne putem da lesne seama de starea justiţiei în judeţe . Să mai adăogăm pe lângă acestea nenumăratele rude ale 
acestor tirani parlamentari cari ocupă toate funcţiunile şi cărora, se poate zice, totul este permis.
Iată starea de lucruri de care însuşi autorul ei începe a fi dezgustat , cu atât mai mult că nimic nu satură pe aceşti 
îndopaţi şi cu cât li se dau mai multe satisfacţiuni cu atâta pofta de mâncare le creşte, căci, cum zice francezul , l'appétit 
vient en mangeant .
Până şi stabilimentele de binefacere înfiinţate pentru bolnavi a devenit un mijloc de ingerenţă politică, fiind date 
la discreţia  câtorva personalităţi influente  . Asemenea  tutunurile , Casa de Depuneri şi Consemnaţii  , administraţia 
căilor ferate au devenit atâtea pretexte pentru a se căpătui senatori şi deputaţi ai majorităţii. În contra spiritului şi chiar a 
literii Constituţiunii Camera şi Senatul sunt compuse în mare parte de funcţionari retribuiţi de stat sau de instituţiuni 
cari atârnă de stat.
Astfel aceste Adunări născute din corupţie, trăind prin corupţie, nu pot pieri decât prin însuşi excesul corupţiei 
lor. Momentul în care chiar născătorul lor, d. Brătianu, caută să zică: Destul! pare că a sosit daca d-sale [î ]i mai rămâne 
o schinteie de patriotism şi de probitate, daca şi aceasta nu este una din acele înscenări cu cari ne-a deprins.
Singurul remediu, după părerea noastră, nu poate fi o nouă combinaţiune de nulităţi roşie lipsite de astă dată şi 
de ţifra care le da oarecare valoare, adecă de prezenţa d-lui I.C. Brătianu în minister; scăparea ţării nu poate fi decât 
într-o totală schimbare de sistem şi de oameni.
Daca mai rămâne ceva virilitate în instituţiile noastre politice, oarecare spirit politic în sferele înalte cari hotărăsc 
de soarta noastră, această schimbare nu mai poate fi întârziată nici cu un moment. Daca nu, vom merge aşa până la 
ruina materială şi la descompunerea morală desăvârşite .
 
[8 aprilie 1881]
 
 
[„ÎN URMA HOTĂRÂRII LUATE ... "]
 
În urma hotărârii luate de d. Brătianu de a părăsi puterea, confraţii noştri de la ,,Românul" au cam ajuns în doaga 
copiilor. Chiar în numărul în care foaia încă guvernamentală anunţă nestrămutata hotărâre a primului ministru ea aplică 
partidului conservator cinci coloane pline de insinuaţiuni cari de cari mai copilăroase.               
Când cu sporirea lefii miniştrilor d. Brătianu declarase că poate renunţa la acest spor, că se poate sacrifica cum 
s-au sacrificat coreligionarii săi politici de la 1848, din cari unii au şi murit. Noi am zis: D-zeu să-i ierte ! Ştim pozitiv 
că din numărul mare de pensionari ai sultanului cari, departe de-a suferi amărăciunea exilului, huzureau de bine în 
străinătate, n-a murit absolut nici unul de mizerie sau de privaţiuni . Unul singur, un militar, s-a stins de nostalgie şi de 
dorul copiilor. Alţii, daca i-a odihnit D-zeu, aceasta s-a întâmplat pentru că nu mai aveau zile şi pentru că o moarte 
avem cu toţii. Contimporani de-ai d-lor C.A. Rosetti şi I. Brătianu, confraţi în exiliu , se vor însărcina credem a descrie 
mizeria onor. tagme patriotice, care, la dreptul vorbind, în străinătate s-au obicinuit a trăi bine, pe mare şi de-a gata, 
încât întorşi în ţară, nu le mai ajung zece lefuri şi zece diurne. Şi această părere a noastră, realistă cu totul, că vro 
pagubă pentru ţară nu e daca D-zeu [vrea] ca şi Caradalele ori Cariagdii să dea ortul popei , ,,Românul" o numeşte 
„apel la asasinat". 
Ei onorabili, cei mai mulţi dintre oameni nu se nasc decât spre a se stinge făr' a lasa nici o urmă pe pământ . E 
păcat în adevăr că  morgenii  şi talente cari costă puţin şi produc mult; e păcat că decreşte populaţia productivă şi 
muncitoare a acestei ţări; e păcat de oricine care cu mintea ori cu braţul au contribuit în adevăr la înflorirea tării. Dar de 
cei mai mulţi din d-voastră o să ştie ceva posteritatea? Nu dorim scurtarea zilelor nimărui: zicem numai că ţara nu s-ar 
resimţi de pierderea reputaţiilor uzurpate, cari o costă atât de mult fără a-i fi adus vreun folos.
Dar punându-ne chiar în ipoteza ,,Românului" şi botezând cu numele de fapte mari o sumă din evenimentele de-
o valoare curat formală  cîte s-au petrecut de la 1848  până  acum,  dând  partidului roşu recunoaşterea pe care el o 
pretinde, dar pe care faptele n-o justifică decât în minimă parte, vedem totuşi că socoteala patrioţilor e făcută demult. Ei 
singuri şi-au fixat după plac preţul faptelor lor, căci şi-au creat pensii, diurne, lefuri ad-hoc, păsuieli , prin urmare, chiar 
daca au făcut ceva, gratis n-au făcut nimic şi nu ştim de unde ar mai veni pretenţia unei recunoştinţe cu totul speciale 
din partea ţării şi a posterităţii .
Meritul consistă în disproporţia dintre ceea ce un om costă şi ceea ce produce. Când el costă puţin pe societate şi 
produce mult, ea are cuvânt de-a-i deplânge pierderea. Dar când el ia de la societate de zece sau de o sută de ori pe-atâta 
pe cât fac în realitate închipuitele sale merite nu înţelegem ca, pe deasupra tuturora, să mai facă cererea de-a i se ridica 
statuie de marmură şi de-a se săpa pe table de metal stihuri de neuitare din partea naţiunii recunoscătoare!
 
[8 aprilie 1881]
 
 
[„ÎNTR-UN ARTICOL CU MULT PREA LUNG ..."]
 
Într-un articol cu mult prea lung pentru obiectul ce tratează, ,,Românul" face cele mai copilăroase insinuaţiuni la 
adresa partidului conservator şi a câtorva din membrii lui, cercând a dovedi că noi semănăm ură şi aruncăm calomnii 
contra partidului roşu. Am relevat ieri încheierea acelui articol în care ,,Românul" zice că facem apel la asasinat.
Să ne-nţelegem odată.                           
Dacă descrierea partidului roşu astfel cum este el în cea mai mare parte a lui e în stare a produce ura spiritului 
public, vina nu este a noastră, ci a adevărului.
Să amintim numai câteva fapte. D. Mihălescu, cucernicul canonizat , declară în Senat că ,,scabroase afaceri" au 
existat în adevăr şi că d-sa ridică cu eleganta sa mână un colţuleţ al vălului ce le acopere. Oare majoritatea Senatului se 
formalizează  de-o asemenea gravă  denunţare  , care arunca  suspiciunea  asupra unui ministru, asupra multor înalţi 
funcţionari ai statului ? Oare majoritatea simte că autoritatea statului şi încrederea ce cetăţenii cată s-o aibă în ea e 
lovită în faţă, e zdruncinată prin o asemenea suspiciune , aruncată de-un om care era în stare a cunoaşte afacerea de-
aproape, de vreme ce dirija însuşi cărăturile armatei ruseşti?
Nu, majoritatea se face ne - aude ne-a vede şi trece la ordinea zilei.
Oare un asemenea fapt e de natură a inspira iubire pentru partidul liberal ? Nu mai vorbim de răscumpărare. Cea 
mai populară cestiune din România o numea onor. Costinescu. ,,Impusă din afară", şoptea d. Brătianu în Senat. A trata 
de cea mai populară o cestiune impusă este oare un fapt menit a inspira încredere în guvern şi în partid?
Dar nu e deputat roşu să nu aibă cîte două - trei funcţii deghizate sau făţişe, nu e unul care să nu fie legat de 
guvern prin interese materiale şi personale,  încât  fiecare ridicare de mână  în adunări e cântărită  cu aur. Nepotism, 
cumul, favoritism, păsuieli , întreprinderi, joc de bursă în Cameră — toate acestea sunt făcute a inspira iubire pentru 
partidul roşu ? 
Calomnie, calomnie! strigă foile lor. Probaţi toate acestea punct cu punct! Multe sunt lesne de probat pentru că 
sunt pe faţă. Multe însă se impun prin natura lucrurilor. Nu e ciudat a vedea o mulţime de oameni, săraci până ieri, că 
au dovedit milionari peste noapte numai şi numai prin faptul că sunt deputaţi şi oameni de-ai partidului ? Cu diurna de 
doi galbeni pe zi nu se pot face minuni, oricum i-ai  învârti  . Trebuie dar să admitem cauze ascunse şi  ilicite  de 
îmbogăţire.
Şi cu ce se drapează toate mizeriile acestea? Cu costumul unor evenimente politice cari, în a noastră părere, s-ar 
fi îndeplinit oricine ar fi fost la guvern. E evident că, după războiul din Crimeea, protectoratul Rusiei trebuind să cază, 
iar suzeranitatea Porţii fiind istoriceşte şi în sine foarte slabă, românii au putut face în dragă voie tot ce le-a venit în 
minte. E asemenea evident că după ultimul război, prin chiar natura lucrurilor, România trebuia să devie independentă, 
oricine ar fi fost la guvern.       
Programul naţional n-a fost  nicicând  esclusiv al roşiilor. El e punct cu punct coprins în programul junilor 
conservatori din Adunarea ad-hoc a Moldovei, el e cuprins în actele lui Grigorie Vodă Ghica; el a fost deci adoptat de 
roşii ca de toate celelalte partide.
Şi când faptele dumnealor sunt de natură a inspira ură spiritului public şi indignaţiune omului onest, oricât de 
sobru ar fi povestite, după opinia ,,Românului" conservatorii sunt cei cari seamănă amărăciune, ură, calomnie, apeluri 
la asasinat în contra d-lor Carada, Cariagdi, Mihălescu ?
În orice caz ura noastră, daca este, e foarte teoretică. Roşii au dat toate ministeriile conservatoare în judecată, 
bine înţelegându-se fără nici o cauză. Conservatorii n-au dat pân - acuma nici un cabinet roşu în judecată, nici pentru 
vină vegheată .
Senatul a dat un vot formal contra convenţiei Stroussberg. D. Brătianu dizolvă Senatul, pune în executare 
convenţia fără ca ea să fi avut putere de lege, calcă deci în mod făţiş Constituţia şi nimeni nu l-a dat în judecată.
Iată ura conservatorilor!
Pentru a justifica faptul de la 11 fevruare şi înălţarea ulterioară a generalului Lecca, ,,Românul" aduce exemple 
şi analogii istorice.
De unde sunt luate acele exemple?
Din Spania.
Frumoasă ţară Spania, dar ca model de onestitate civică şi de conduită militară nu poate fi citată astăzi. Mai 
târziu , după ce se va regenera, după ce va avea iar vreo 40 milioane locuitori ca sub Carol V, am putea sta de vorbă 
despre ceea ce se întâmplă la ei. „Românul" nu trebuie să uite că Spania acum două sute de ani avea armata cea mai 
puternică, flota cea mai puternică,  bogăţii  imense, patruzeci milioane locuitori, c-un  cuvânt  era cea  dendâi  putere 
europeană. Ca să cază la nivelul de astăzi trebuia în adevăr să se fi  întâmplat  fapte ca acele ale d-lui  Serrano  . 
Decăderea averii publice şi decreşterea e totdauna rezultatul unei decăderi morale.
 
[9 aprilie 1881]
 
 
[„D. DIMITRIE BRĂTIANU SOSEŞTE ... "]
 
„D. Dimitrie Brătianu, soseşte, d. Dimitrie Brătianu a sosit!" Iată Buna Vestire pe care patrioţii o colportează cu 
bucuria în faţă. Cât un purice li se făcuse inima şi pe - aci , pe - aci să se scuture din copacul bugetului ca frunzele 
toamnei. Închipuiască-şi cineva dezastrul patriotic, acum imediat înainte de Sf. Gheorghe, când sunt de plătit chirii . Nu 
trebuie să se uite că, daca o parte a  tribului  s-au îmbogăţit, patrioţi de profesie există  atât  de mulţi pe suprafaţa 
pământului încât toţi nu s-au putut îmbogăţi şi mulţi încă sunt avizaţi la postul Sfântului Buget dacă n-au de gând să 
postească tot anul.
Ei, d. Ioan Brătianu seamănă acelui copac lăudat de zicătoarea  sanscrită  , pe care frunză cu  frunză 'l  culeg 
păsările, pe-a cărui ramuri petrec maimuţele , în a cărui umbră 
căprioarele odihnesc, în a cărui scorburi petrec furnicile şi din florile căruia albinele culeg miere. Om vrednic de toată 
lauda, toate membrele sale sunt în lume pentru fericirea tagmei ; gura pentru a rosti fraze pe cari frunză cu frunză le 
ciupesc ciorile organelor patriotice, mâna subscriitoare de decrete , ochii cari aleg oameni mari pentru a-i face miniştri, 
pulsul inimei care e ceasornicul vieţii patrioţilor. Ce s-ar alege în adevăr din roşii daca cele două ceasoarnice într-un 
gând şi într-o bătaie, Rosetti brătianu , ar înceta de-a merge ? Ar fi avizaţi a asculta locuţiuni latine, greceşti şi nemţeşti 
de la onor. d. Chiţu , şi locuţiunile nu sunt diurne; ar fi reduşi a citi poeziile neogreceşti ale lui Serurie sau câteva Din 
orele de repaos ale lui Radu Pătărlăgeanu şi acestea nu sunt slujbe acătării, sunt ca loboda în zi de Paşti.
Hotărârea , în aparenţă neclintită, a d-lui Ioan Brătianu de-a se retrage la Măgura şi de-a încredinţa frăţini-său 
compunerea unui cabinet, deşi e un căpiţel de nădejde pentru inimele patriotice, totuşi nu e de natură a le linişti. O 
deputaţiune a majorităţii Camerei şi alta a majorităţii Senatului, această din urmă cu chiar î [nalt] P[rea] S[finţia ] Sa 
părintele mitropolit al Ungro - vlachiei în frunte, au insistat pe toate căile, prin viu grai şi în scris, sub proprie iscălitură 
şi cu punere de deget, ca d. Brătianu să rămână prezident de Consiliu, ,,fiind prezenţa lui la cârma statului absolut 
legată cu interesele şi viitorul României". î [nalt] P[rea] S[finţia ] S[a] e desigur un prea bun teolog şi un prea învăţat 
călugăr ca să nu vază că în fraza Ni Dieu, ni Maître a lui Blanqui, apoteozat de ,,Românul", e cuprins viitorul religiei 
creştine în România; e prea bun arhipăstor al neamului ca să nu cunoască că în emanciparea evreilor pe categorii e o 
garanţie mai mult pentru bunul trai al creştinilor; e politic prea prevăzător pentru a nu se fi convins că în principiile 
republicane, ateiste şi socialiste ale d-lor Sihleanu, Caligari, Vintilă şi Horia Rosetti, dr. Russel şi alţii e cuprins tocmai 
viitorul acela al României cu care prezenţa la putere a d-lui Brătianu este absolut legată. Dar să nu mai vorbim de astea.
Am observat de mult că fostul promotor al separării Moldovei [de] Ţara Românească a devenit patriot pentru 
cuvinte analoge ca acelea ale onor. d. Lăţescu, deşi, în treacăt vorbind, biserica ar trebui să fie deasupra partidelor şi ar 
avea datoria de-a apăra interesele ei proprii, iar nu a se face sprijinitoarea cutărui sau cutărui partid politic. Mulţimea 
despărţeniilor , crescânda ireligiozitate a claselor de jos, nerespectarea sărbătorilor, pe care capitalul egoist şi străin le 
răpeşte săracului, lipsa de învăţătură a bietului cler de jos şi a celui de sus, apatia cu care biserica stă în faţa cestiunilor 
sociale, păgânizarea instituţiilor, legilor şi a organizaţiei muncii, camăta şi desfrâul moravurilor, lipsa unui învăţământ 
ecleziastic într-o ţară unde atâtea episcopii şi atâtă preoţime există de sute de ani, iată cestiuni cari ar trebui să preocupe 
pe prelaţi ; nu însă dacă cedarea Basarabiei şi răscumpărarea drumurilor de fier e sau nu e legată cu viitorul României.
Dar în sfârşit , cu toată insistenţa î [nalt] P[rea] S[finţiei ] S[ale], d. I. Brătianu persistă în hotărârea sa şi d. D. 
Brătianu e însărcinat cu formarea unui nou cabinet. E prea adevărat că d. Dumitru Brătianu n-a inventat iarba de puşcă 
şi, afară de  O datorie de conştiinţă către ţara sa, absolut nimic alt nu-l  autoriză  a se crede chemat la  moşirea 
cabinetului no. 39 sau 40. Ca ministru plenipotenţiar la Ţarigrad d-sa era dobrei ciolovek , întreba la Poartă din când în 
când cum stă cu sănătatea M. S. Sultanului, mai dezbătea vro mare chestie europeană cu vro aga sau vrun efendi, 
împărţea universul după geografia Slăniceanu şi încolo nu făcea numărui nici bine nici rău, nici cald nici rece. Ce-o fi 
însemnând ca prim ministru ştie unul Dumnezeu. Fost ministru de resort, se distingea prin împrejurarea că se 'nchidea 
în cabinet ore întregi. Când pleca acasă, oamenii ce veneau să vază ce făcuse ilustrul om de stat în dulcea sa singurătate 
găseau risipiţi pe biurou şi pe covoare mulţi cocoşi de hârtie , admirabil  lucraţi şi cadavre numeroase ... de muşti. 
Garantăm autenticitatea acestor fapte mari din trecutul d-lui Dimitrie Brătianu. Prin urmare nu mai poate fi îndoială că 
secundogenitul e un mare om de stat şi (în predmetul cocoşilor ) o inteligenţă abilă. E scris omului pe frunte că, oriunde 
va ajunge, să nu fie nimic mai mult decât ceea ce e în adevăr. Dar de vei scoate apă din marea vieţii publice sau din 
izvorul unei ocupaţiuni mai modeste, şi ici şi colo ulciorul nu încape decât tot atât cât intră în el şi cine a prins muşte la 
Bucureşti, le-a prins şi la Ţarigrad şi le va mai prinde încă oriunde ar ajunge Dumitru şi Ion! Departe griva de iepure. 
Roşii au cuvânt de-a fi îngrijiţi de viitor şi de-a nu vedea în ultima schimbare decât începutul sfârşitului ,
 
[10 aprilie 1881] 
[„RETRAGEREA D-LUI ION BRĂTIANU "]
 
Retragerea d-lui Ion Brătianu va rămânea pentru câtva timp obiectul comentariilor zilei.
Cauzele retragerii sale sunt multe şi varii.
După o politică de acţiune mai mult ori mai puţin favorabilă, care avea de obiect nu organizarea ţării, ci numai 
poziţia ei internaţională, venise timpul muncii adevărate, a ridicării ţării, nu în ochii şi părerea altora prin rang şi titlu, ci 
în ochii ei proprii, a ridicării din ea însăşi, a dezvoltării interioare.                                       
Signalul unei serii de necesităţi interne a fost dat prin proclamarea regatului. Pentru ca regatul să nu fie un 
cuvânt gol d. Brătianu trebuia neapărat să vizeze la o organizare monarhică, la garanţiile neapărate pentru funcţionarea 
normală şi regulată a organismului statului. Partidul său, departe de-a pricepe asemenea necesităţi, n-a văzut în 
proclamarea regatului decât o formalitate; el n-a priceput că cine-a intrat în danţ trebuie să joace şi că, odată admisă 
teza, toate consecuenţele ei sunt date de mai nainte.
Legea în contra străinilor, cari ar compromite interesele statului, e monarhică. Ei bine, daca mai mulţi membri 
din opoziţie ar fi lipsit din Cameră, proiectul de lege ar fi trecut c-o majoritate de un vot numai.
E a se însemna totodată că d. C.A. Rosetti n-a prezidat acea şedinţă. Faţă deci cu consecuenţele  întemeierii 
monarhiei, majoritatea compusă din demagogi au început să şovăiască  . Acest incident au dat loc la un schimb de 
cuvinte semnificative între d-nul Ion Brătianu şi d. C.A. Rosetti: ,,Daca 'i aşa, fă-te d-ta prim ministru ", ar fi zis cel 
dendâi  către cei de-al doilea. — ,,Ba, daca eu  sunt  cauza tuturor relelor, nu primesc nici eu această sarcină", ar fi 
răspuns d. Rosetti. C-un cuvânt majoritatea actuală s-arată incapabilă de - a - şi aplica în mod organic regalitatea pe 
care a votat-o , atât de incapabilă încât nici nu simte esenţa lucrului, nici nu pricepe ce i se cere. E drept că în faţa 
căderii, în faţa  pericolului  pierderilor materiale, esenţiale pentru masa roşiilor  când cade de la guvern, ei s-au mai 
prosternat cu toţii înaintea şefului lor, dându-i carte blanche să facă ce-o voi şi să compuie ministerul cum va voi. D. I. 
Brătianu a refuzat.
Ca să se vază că există în adevăr un uşor antagonism între d. I. Brătianu pe de o parte şi d. C.A. Rosetti cu 
majoritatea de alta, reproducem următoarele din primul Bucureşti al „Românului" de azi:                                                 
 
Înţelegem retragerea d-lui I.C. Brătianu fără a o aproba pe deplin.
 
De ce „Românul" nu aprobă această retragere?
Despre d. Dumitru Brătianu ,,Românul" zice că
 
este unul din acei vechi şi neobosiţi luptători ai ideilor liberale şi democratice , unul din rarii şi eminenţii bărbaţi cari un singur 
moment n-au slăbit în lupta pentru aceste principie, un singur moment nu s-au îndoit că-n ele şi numai în ele stă mântuirea ş-
asicurarea viitorului poporului românesc.
 
Aceste şiruri trebuiesc bine citite.
Va să zică Dumitru n-au slăbit un singur moment; Ion au slăbit; Dumitru nu s-au îndoit un singur moment că-n 
ideile liberale şi democratice stă mântuirea , Ion s-au îndoit.
Trebuie să însemnăm aci că d. Dum . Brătianu, departe de-a fi un rar şi eminent bărbat, e foarte de mijloc ca 
inteligenţă şi daca Ion nu e un geniu, Dumitru nu e nici măcar foarte deştept. Ar fi o eroare a se crede că principiile şi 
aspiraţiunile lor sunt identice. De mult şi la orice ocazie a fost un oarecare antagonism politic între cei doi fraţi, care se 
manifesta prin opiniile deosebite pe cari şi le formula cel mai mic la ocazii date. Astfel broşura 0 datorie de conştiinţă 
către ţara mea, oricât de netedă şi linsă în privirea termenelor , e îndreptată în contra politicei esterioare a fratelui Ion.
Aşadar alegerea d-lui Dumitru Brătianu ca prezident de Consiliu e o demonstraţie, slabă, în adevăr, dar 
caracteristică a partidului contra şefului de pân' acum .
Asupra activităţii noului prim ministru circulă două versiuni . După unii, secundogenitul (în toate privirile) ar fi 
având de gând a veni în sfârşit  cu visul de aur al Pătărlăgenilor  , c-un ministeriu omogen. După alţii ar forma un 
ministeriu de tranziţie . 
Oricum ar fi, noul ministeriu nu va avea nici activitate însemnată, nici durată lungă. Caracterul lui cel provizoriu 
e indicat de mai nainte. Se poate să fie un ministeriu de alegeri şi, pentru acest scop special, am dori în adevăr ca el să 
se constituie astfel încât să garanteze cât se poate de bine libertatea alegerilor. Astăzi, când roşii au abjurat formal 
republica, agitaţiile de uliţă,  conspiraţiunile  , revoluţia în permanenţă şi turburarea de meserie, ţara are nevoie de 
armonizarea intereselor ei, de armonizarea claselor ei, de-o politică în adevăr de stat şi nu de partid. Noi credem că 
majoritatea partidului roşu, esceptând pe câţiva , e incapabilă de-a pricepe o politică de stat şi va înclina totdeauna la 
politica de partid. Dar asupra tuturor acestora judecata ar fi prematură.
 
[11 aprilie 1881]
 
 
[„ŞI IARĂŞI BAT LA POARTĂ ..."]
 
Şi iarăşi bat la poartă cu degetele moi florile primăverii şi, unde acum cinci sute de ani turmele lui Bucur 
ciobanul se pierdeau în orizontul  şesului  , astăzi mii de grădini contrastează în  tânără  verdeaţă cu zidurile albe şi 
acoperemintele strălucite ale caselor şi cu turnurile bisericilor; iar duiosul ritm al clopotelor ne vesteşte vechea şi trista 
legendă că astăzi încă Hristos e în mormânt , că mâine se va înalţa din giulgiul alb ca floarea de crin, ridicându-şi 
fruntea sa radioasă la ceruri.
Tristă şi mângâietoare legendă ! Iată două mii de ani aproape de când ea au ridicat popoare din întunerec, le-au 
constituit pe principiul iubirii aproapelui , două mii de ani de când biografia fiului lui Dumnezeu e cartea după care se 
creşte omenirea. Învăţăturile lui Buddha , viaţa lui Socrat şi principiile stoicilor , cărarea spre virtute a chinezului La-o-
tse , deşi asemănătoare cu învăţămintele creştinismului , n-au avut atâta influenţă, n-au ridicat atâta pe om ca Evangelia 
, această simplă şi populară biografie a blândului nazarinean a cărui inimă au fost străpunsă de cele mai mari dureri 
morale şi fizice, şi nu pentru el, pentru binele şi mântuirea altora. Şi un stoic ar fi suferit chinurile lui Hristos, dar le-ar 
fi suferit cu mândrie şi dispreţ de semenii lui; şi Socrat a băut paharul de venin, dar l-a băut cu nepăsarea caracteristică 
virtuţii civice a  anticităţii  . Nu nepăsare, nu despreţ: suferinţa şi amărăciunea întreagă a morţii au pătruns inima 
mielului simţitor şi, în momentele supreme, au încolţit iubirea în inima lui şi şi-au încheiat viaţa pământească cerând de 
la tată-său din ceruri iertarea prigonitorilor . Astfel a se sacrifica pe sine pentru semenii săi, nu din mândrie , nu din 
sentiment de datorie civică, ci din iubire, a rămas de atunci cea mai înaltă formă a existenţei umane, acel sâmbure de 
adevăr care dizolvă adânca dizarmonie şi asprimea luptei pentru existenţă ce bântuie natura întreagă.
E uşoară credinţa că prin precepte teoretice de morală, prin ştiinţă, oarecum, omul se poate face mai bun. Omul 
trebuie să aibă înaintea lui un om ca tip de perfecţiune după care să-şi modeleze caracterul şi faptele. Precum arta 
modernă îşi datoreşte renaşterea modelelor antice, astfel creşterea lumii nouă se datoreşte prototipului omului moral, 
Isus  Hristos. După el încearcă creştinul a-şi  modela  viaţa sa proprie, încearcă  combătând  instinctele şi  pornirile 
pământeşti  din sine. Chiar daca dezvoltarea cunoştinţelor naturale se îndreaptă adeseori sub forma  filozofemelor 
materialiste  în contra părţii  dogmatice  a Scripturii, chiar daca în clasele mai culte soluţiuni filozofice a problemei 
existenţei iau locul soluţiunii pe care o dă Biblia, caracterele crescute sub influenţa biografiei lui Hristos, şi cari s-au 
încercat a se modela după al lui, rămân creştine.
Daca vorbim de această împrejurare e pentru a arăta că nu în cultura  escesivă  a minţii consistă misiunea 
şcoalelor — escepţie făcând de cele înalte — ci în creşterea caracterului. De acolo rezultă importanţa biografiei lui 
Hristos pentru inimele unei omeniri vecinic renăscânde . Pentru a se îmbogăţi, pentru a-şi îmbunătăţi starea materială, 
pentru a uşura lupta pentru existenţă, dând mii de ajutoare muncii braţului , oamenii au 
nevoie de mii de cunoştinţe exacte. Pentru a fi buni, pentru a se respecta unii pe alţii şi a-şi veni unui altuia în ajutor au 
nevoie de religie.
De aci răsare însă, şi marea deosebire între vechiul stat păgân şi statul creştin. Statul ca product al naturii e supus 
aceloraşi legi  mecanice  , prezintă acelaşi complex de lupte pentru existenţă individuală şi colectivă ca şi natura. 
Menirea monarhiei creştine e a modera asprimea legilor inerente statului prin apărarea celui slab de exploatarea celui 
puternic, şi în fine prin compensaţie. Daca există puternici, ei cată să compenseze prin o activitate binefăcătoare puterea 
ce-o au asupra altora. De aceea pentru înaintarea în viaţa politică cată să se ceară sau o mare inteligenţă sau un mare 
caracter, care să  compenseze munca societăţii ce-i susţine. Acesta ar fi idealul monarhiei creştine şi ar fi misiunea 
bisericei de-a răspândi acest sentiment şi-n clasele de sus şi-n cele de jos. Daca sâmburul vecinicului adevăr semănat în 
lume de nazarineanul răstignit a cătat să se 'mbrace în formele frumoase ale bisericii, daca aceasta a dat o mare nobleţă 
artelor, luându - le în serviciul ei, asupra formelor religioase, asupra datinei frumoase nu trebuie uitat fondul, nu trebuie 
uitat că orice bun de care ne bucurăm în lume e în mare fapta altora şi că posesiunea lui trebuie răscumpărată printr-un 
echivalent de muncă. De aceea e de datoria claselor superioare de-a strânge cât de multă cultură pentru a uşura munca 
celor de jos, pentru a le lumina şi a le conduce spre binele lor moral şi material.
Suferinţele de moarte ale dascălului şi modelului nostru nu ni se cer decât în momente escepţionale, nu se cer 
decât de la eroi şi de la martiri. Dar, întru cât ne permite imperfecţiunea naturii omeneşti, fiecine trebuie să caute a 
compensa prin muncă şi prin sacrificiu bunurile de cari se bucură. Atunci numai Domnul va petrece în mijlocul nostru, 
precum adeseori cu bucurie au petrecut în mijlocul puternicilor şi religioşilor noştri străbuni.
 
[12 aprilie 1881]
 
 
[„A AŞTEPTA SĂ CULEGI ... "]
 
A aştepta să culegi altceva dintr-un pământ decât ceea ce a fost semănat în el ar fi o copilărie. Ni se vorbeşte de 
o eră nouă, ni se vorbeşte mai cu seamă de o epocă a  neatârnării  depline ca rezultat al politicei exterioare, de 
dispariţiunea vechilor deosebiri de clasă, de dezrobirea ţăranului ş.a. ca rezultat al politicei dinlăuntru, şi aceste mari 
schimbări se susţine că s-ar fi făcut în adevăr, că s-ar fi împlântat oarecum aceste rădăcini în pământul dreptului public 
român, că trăim într-o lume hotărâtor nouă, într-o eră liberală. Noi aflăm din contra că, orice săpătură am face, dăm de 
aceleaşi rădăcini vechi cari formau  corupţiunea  în trecut şi că, asemenea cuvintelor din dicţionarul nostru modern, 
multe nume s-au schimbat, esenţa însă a rămas aceeaşi.
Se ştie de ex. că în trecut, deci în veacul al optsprezecelea şi într-o parte a veacului al şaptesprezecelea, arareori 
înainte, domnia, adică  stăpânirea  Ţării Româneşti, se cumpăra prin peşcheşuri plătite turcilor sau prin augmentarea 
tributului. Astăzi stăpânirea constituţională nu mai e în chestie, dar cea reală este reprezintată prin ministeriu. Azi nu se 
mai dau peşcheşuri se va zice; nu mai plătim tribut. Ce puţin cunoscător de esenţa lucrurilor ar fi cel ce ar susţine-o 
asta! Dar ce era peşcheşul pe lângă răscumpărare, dar ce era tributul pe lângă enorma anuitate plătită pentru concesia 
Stroussberg? Tributul se plăteşte şi azi; el e cu mult mai oneros decât în trecut, numai se plăteşte unei puteri mult mai 
mari decum era turcul.
Cât  despre starea dinlăuntru, toată lumea ştie că organizarea actuală a muncii agricole e o formă mult mai 
oneroasă  şi mai  vexatoare  a  clăcii  vechi, mai ales în Moldova, dar şi în mare parte a Ţării Româneşti. Cu toată 
egalitatea, biciul subprefectului joacă şi azi pe spetele ţăranului ca-n vremea Regulamentului.
Astfel, oricari ar fi formele în cari se îmbrăca viaţa publică şi orice numiri s-ar da acelor forme, substratul lor 
organic este acelaşi ca şi în trecut. A-l boteza din nou pe un 
om nu va să zică a-l schimba; a pune numele de regim democratic unei oligarhii vechi nu va să zică a schimba starea de 
lucruri.  Singura schimbare,  nu  de  esenţă,  o  aflăm  numai  în  înmulţirea  oligarhilor  şi  în  înrăutăţirea  lor.  Deja 
Regulamentul Organic a făcut din ciocoii vechilor boieri o pătură nouă de oligarhi , Constituţia a făcut din progenitura 
foarte numeroasă a acestora o pătură oligarhică şi mai mare. Pentru aceşti oameni există statul român. Ei îl stăpânesc şi-
l esploatează; despre o ridicare a stării de cultură a poporului, despre îmbunătăţirea existenţei lui morale ori materiale 
nu e nici vorba. Casa ţăranului e durată astăzi ca acum 500 de ani, plugul lui e acelaşi ca sub Mircea Vodă, pe când 
plugăria era o ocupaţie secundară şi păstoria cea dendâi . Iar deosebirile, cîte sunt , sunt toate în rău. Pe lângă sărăcire 
se adaogă o degenerare din ce în ce mai simţită a rasei şi mână 'n mână  cu aceasta merge creşterea mortalităţii şi 
scăderea naşterilor .
Revoluţia socială inaugurată la 1848 s-a petrecut înlăuntrul şi în folosul claselor dirigente ale societăţii noastre 
americane. Nu emanciparea poporului se cerea de către patrioţi, ci egalitatea lui Carada şi Cariagdi cu boierii mari ai 
ţării; nu condiţii de înaintare a poporului a voit cineva, ci dreptul cenuşerului de visterie de-a ajunge ministru. La o 
organizare sănătoasă a naţiei n-a gândit nimenea şi, când vedem cu ce elemente avem a face, putem zice că nici nu se 
va gândi nimenea.                               
 
[16 aprilie 1881]
 
 
[„LA ÎNTREBAREA ..."]
 
La întrebarea ,,ce-o fi căutând d. Stătescu la Interne, d. Urechia la Instrucţie" se dă următorul răspuns. Titlul de 
recomandaţie a onor. d. Stătescu a fost proiectul de lege în contra străinilor propus de d-sa în Senat; titlul d-lui Urechiă 
e un raport pân' acum secret asupra nihilismului din Iaşi. Avem deci un ministeriu organizat în contra nihilismului ca 
teorie, de urmărit în şcoli, şi a nihilismului practic, de urmărit prin subprefecţii d-lui Stătescu.
Curios ar fi a se şti în ochii cui opera juridică a d-lui Stătescu şi cea politico - literară a d-lui Urechiă au servit 
drept titluri pentru conferirea de portofolii ? În ochii d-lui Dimitrie Brătianu ? Nu credem, căci — de nihilo nil fit .
Astfel ştim raţiunea fundamentală a intrării acestor doi domni în ministeriu, deşi nu avem întreg lanţul cauzal în 
mâni . Cauza retragerii d-lui Ion Brătianu rămâne încă necunoscută.
Ar fi păcat cu toate astea să nu relevăm un articol hazliu al   "Românului" în care se interpretează vestita teză a 
lui Descartes : Cogito , ergo sum .
Iată ce zice ,,Românul":
 
Adesea ziserăm şi cu durere ne vedem siliţi a repeţi ,             
În genere vorbind cel mai mare sacrificiu ce poţi cere unui român este a-l sili să cugete serios în el însuşi câteva ore asupra 
unui subiect.                    
E timp în fine să 'nţelegem că numai printr-o cugetare serioasă şi necurmată , omul poate să cunoască bine adevărul şi calea 
cea bună pe care trebuie să meargă.
……………………………………………………………………………………………… 
Aceasta este metoda prin care omul poate cunoaşte adevărul; acesta este mijlocul prin care el este gratificat d' a putea mânca 
din pomul cunoştinţei . ,,Cuget deci sunt ", a zis Descartes . Să ne deprindem dar a cugeta mai mult decât a vorbi şi vom fi.
 
Apoi urmează cinci coloane de meditaţiuni politice asupra moralităţii şi capacităţii partidului liberal.
Ce are - a face lipsa de cugetare serioasă şi necurmată cu teza lui Descartes , care e tocmai îndreptată contra 
scepticismului , contra escesului cugetării? În adevăr în Meditationes  de prima philosophia (Paris, 1641) Descartes 
zice:
 
Ne putem îndoi de orice în lume numai nu de faptul că ne îndoim. Simţurile mă înşală, deci nu mă pot încrede necondiţionat în 
ele; nu ştiu dacă o fiinţă atotputernică n-a făcut ca să nu existe în realitate nici pământ , nici cer, nici obiecte cu întindere în 
spaţiu; poate că nu există nici figuri, nici mărime, nici loc 
şi cu toate astea am imaginea lor sensibilă , care face să-mi nălucească existenţa tuturor obiectelor acestora; poate chiar la 
adunarea de doi cu trei, la numărarea laturilor unui patrat , la cele mai uşoare concluzii mă înşel . Imperfecţiunea mea poate fi 
atât de mare încât să mă 'nşel întotdeuna. Precum Archimede , zice el în Meditaţiunea a doua, nu cerea decât un singur punct 
fix pentru a putea mişca pământul , tot astfel eu voi avea mari speranţe daca voi fi îndestul de fericit de a afla o singură teză pe 
deplin sigură şi nesupusă nici unei îndoieli. şi 'ntr-adevăr un lucru e cert, pe când toate celelalte sunt incerte , şi acel lucru cert 
e îndoiala mea însăşi, e cugetarea mea însăşi, deci existenţa mea. Daca ar exista chiar o fiinţă atotputernică care a aranjat totul ca 
să mă amăgească , totuşi trebuie să exist pentru a putea fi amăgit; cugetând că sunt tocmai cugetarea aceasta demonstră că şi 
sunt în adevăr. Teza: sunt , exist e pururea şi în mod necesar adevărată de cîte ori o pronunţ ori o cuget. Cogito, ergo sum.
 
Ce are a face această vestită teză, care a răsturnat  filozofemele sceptice  , foarte seducătoare tocmai prin 
profunditatea lor, cu lipsa de cugetare a Caradalelor şi Pătărlăgenilor ? Aceştia există ca orice carne cu ochi chiar daca 
n-ar gândi nimic, ba existenţa lor e cu atât mai vie şi mai aparentă cu cât nu gândesc nimic şi nu sunt nimic. Pe cât timp 
au diurne, lefuri, întreprinderi nici nu-i simţi că sunt : vegetează liniştiţi şi blânzi . Din momentul în care nu le mai au 
îşi manifestă existenţa într-un mod zgomotos şi foarte neplăcut.                                              
Dar de, bietul Descartes, om a fost şi el şi-o fi avut păcate pe cari cată să le spăsească după moarte. Ce pedeapsă 
mai mare putea să-l aştepte însă pe ceea lume decât de a se vedea citat şi tălmăcit de învăţaţii redactori ai „Românului"?
 
[16 aprilie 1881]
 
 
[„PENTRU CE S-A RETRAS ... "]
 
Pentru ce s-a retras d. Brătianu de la putere?
Iacă întrebarea pe care şi-o face toată lumea şi la care ar trebui să se dea un răspuns lămurit.
Partidul liberal, de când e la putere, ne-a dedat în adevăr cu spectacolul unor miniştri cari ies la lumină şi intră 
iarăşi în umbră fără ca nimeni să ştie pentru ce au venit nici  pentru ce s-au dus.
Acest sistem, natural sub guvernele despotice , în care ministerul nu are să dea seama de purtarea lui decât 
suveranului, este absurd într-o ţară liberă, în care guvernul este adus la putere şi răsturnat de opiniunea publică şi în 
care prin urmare cetăţenii trebuie să ştie limpede pentru ce se face ceea ce se face ca să poată judeca pe fiecare om 
politic.
Oricât de absurd este acest sistem, el s-a urmat fără curmare de la căderea guvernului conservator, în ciuda 
bunului simţ şi a cerinţelor constituţionale şi fiindcă, cum zice poetul, răul se face lege, lumea se deprinsese de-a vedea 
pe nişte oameni porecliţi miniştri intrând în cabinet şi ieşind, palide arătări fără acţiune şi fără voinţă.
Dar în sfârşit toţi aceştia nu aveau nici o însemnătate, erau pioane cu care juca d-l Brătianu singur; jucătorul 
însuşi, acela ce le da mişcarea şi voinţa rămânea acelaşi ca să răspunză de toate.
Iaca însă că se duce acum însuşi d. Brătianu !
Nici acum nu vom afla pentru ce ?
Se schimbă însuşi capul cabinetului, persoana care reprezintă guvernul şi partidul întreg, şi lumea şi opinia 
publică, la care se tot face apel, nu va şti lămurit care este cauza acestei schimbări?
,,Românul" a simţit că este aici o cestiune de demnitate pentru partidul liberal în general şi pentru d. Brătianu în 
parte, a simţit că el mai ales, organul partidului liberal, e dator să răspunză la această întrebare.
Şi de aceea numărul din ajunul Paştelor  începe cu întrebarea cu care începem şi noi: Pentru ce s-a retras d. 
Brătianu?
În loc însă de-a răspunde în trei cuvinte la această întrebare în loc de-a spune lămurit ţării într-un mod onest şi 
leal adevărata cauză care l-a silit pe d. Brătianu a se 
retrage, d. C.A. Rosetti — bănuim că d-sa a scris — aşterne un articol lung de patru coloane, plin de contradicţiuni , în 
care grămădeşte vorbe peste vorbe, fraze peste fraze, laudă pe d. Brătianu, laudă partidul liberal, atacă opoziţia şi arată 
ca cauză a retragerii d-lui I. Brătianu toate cauzele pentru cari un ministru se poate retrage de la putere şi altele la cari 
nimeni nu s-a putut gândi vreodată.
Rugăm pe cititorii noştri să citească acel articol: vor vedea un om care caută să ascunză adevărul şi înşiră verzi 
şi uscate numai ca să întunece cestiunea ce pretinde a lumina.
Şi mai întâi declară că nu ştie nici el nimica!
Se poate aceasta?
D-nii Rosetti şi Brătianu de aproape 40 ani lucrează împreună; au format, precum se zice, un singur suflet în 
două trupuri până într-atâta încât cel mai mare publicist al nostru răp . Cesar Boliac , i-a numit pe amândoi cu un singur 
nume, d. Rosetti brătianu .
Cum să nu ştie d. Rosetti pentru ce s-a retras d. Brătinau ?
Din două lucruri unul:       
Ori dd . Rosetti şi Brătianu stau în aceeaşi armonie în care au stat toată viaţa, şi atunci „Românul" nu spune 
adevărul când spune că nu ştie;
Sau în adevăr nu ştie şi atunci se vede că s-a rupt vechea legătură dintre d-lor, s-au despărţit!                            
S-a auzit în adevăr în public de mai multe ori că d. Brătianu ar fi impacient de a scăpa de jugul greu pe care d. 
Rosetti i-l impune prin numeroşii partizani ce are în Cameră şi care constituiesc partea stricată a partidului liberal.
Şi nu o dată d. Brătianu însuşi s-a plâns cu amărăciune, în adunările particulare ale partidului, de cât este silit să 
facă şi să sufere contra conştiinţei sale.
Şi-a şi manifestat voinţa sa de a scăpa de mulţi cari-l sugrumă şi-l dezonorează .
Să fie aceasta cauza pentru care s-a retras d. Brătianu şi cauza pentru care ziarul „Românul" nu ştie de ce s-a 
retras ?                                :
Noi nu putem crede una ca aceasta până nu ni s-ar declara lucrul de cei interesaţi .
„Românul" însă, departe de a declara aşa ceva, ne spune cu totul altceva.
După ce declară că nu ştie nimic apoi ne îndeamnă să cugetăm singuri şi vom ghici.
Şi, vrînd să dea exemplul cum se cugetă, înnoadă o mulţime de fapte fără logică a căror consecinţe sunt :
Ba că d. I. Brătianu este ostenit ...
Ba că este dezgustat.
Ba că e amărât de imoralităţi , şi afară din guvern va avea mai multă putere pentru a le învinge;
Ba că va fi fost o presiune din afară.
În ceea ce priveşte această din urmă cauză „Românul", după ce o aminteşte, o respinge ca neadevărată.
Şi adevărul este că străinii ar fi prea exigenţi daca n-ar fi mulţumiţi de d. Brătianu!
Nu le-a dat oare tot ce-au cerut ?
Nu a dat Rusiei Basarabia; Germaniei, răscumpărarea drumurilor de fier; Austriei  Arab - tabia  ; tuturor, 
împământenirea evreilor ?
Nu, nu! Străinii nu pot să nu iubească pe d. Brătianu, căci niciodată nu vor găsi în această ţară un guvern aşa de 
slugarnic , aşa de gata a le îndeplini toate dorinţele!
Dar d. Brătianu este obosit, ne zice ,,Românul", şi are nevoie de repaos!
E lesne de înţeles că asemeni raţionamente nu pot decât să rătăcească inteligenţa şi să ascunză adevărul.
Această afirmare ne aduce aminte vorba unui episcop care întreba supărat pe egumenul unei monăstiri de ce nu 
s-a tras clopotele când a intrat în monăstire.
,,Pentru douăsprezece cuvinte, Prea Sfinte, răspunde egumenul dregându-şi glasul ca să le înşire : ,,mai întâi n-
avem clopote ..."
„Destul, întrerupe episcopul, nu mai spune pe celelalte". Aşa vom zice şi noi ,,Românului"!
Daca în adevăr d. Brătianu este obosit şi are nevoie de repaus, la ce nevoie de atâtea raţionamente trase de păr ? 
Aceasta este destul pentru a esplica retragerea sa! 
Dar se vede că nu e aceasta cauza retragerii, deoarece ,,Românul" caută alte cauze.
Să fie oare d. Brătianu dezgustat ?
Dezgustat de ce ?
Ca d. Catargiu, chemat la guvern în momentul în care M. Sa se hotărăşte să abdice, în care finanţele noastre erau 
înecate de o datorie flotantă, colosală, creată de partidul liberal, şi de o anuitate de 20 milioane pentru care nu ezista 
nici o resursă , în care viitorul era ameninţat prin falimentul lui Strousberg, ca d. Catargiu, care a venit a aşeza dinastia 
şi Constituţiunea, a regula afacerea Strousberg, a plăti datoriele şi a regula finanţele, să fi fost dezgustat  văzând 
ingratitudinea în toate părţile şi să lase să-i cază din mână frânele guvernului, aceasta se înţelege.
Ca d. general Florescu,  organizatorul  şi părintele armatei române, chemat la guvern ca să împace urele pe 
nedrept aţâţate , să se fi dezgustat văzându-se lipsit de concursul acelora de la cari avea mai mult drept de a-l cere, se 
înţelege iarăşi.
Dar d. Brătianu, care, graţie atitudinii patriotice a partidului conservator, a putut să străbată atâtea împrejurări 
grele fără pericol pentru ţară, d. Brătianu să fie dezgustat!
Încă o dată, de ce?
Ni se spune încă că d-l Brătianu e amărât de imoralitate şi crede că afară din guvern va avea mai multă putere 
pentru a o zdrobi .
Dar de a cui imoralitate s-a scârbit d. Brătianu ?
De a opoziţiunii ?
Nu, fără îndoială; căci opoziţiunea este aşa de mică, graţie influenţei morale din alegeri, încât nu poate să-i facă 
nici un rău.
Daca în adevăr d-l Brătianu este amărât de imoralitate, fără îndoială de imoralitatea alor săi este amărât , şi dacă 
imoralitatea l-a silit să iasă din guvern, imoralitatea partidului liberal l-a scos din guvern!
Iaca singura din toate cauzele de retragere pre cari le înşiră ,,Românul" care poate fi în adevăr o cauză a 
retragerii d-lui I.C. Brătianu. Este adevărat că imoralitatea e mare în acel partid şi singura noastră mirare este că nu s-a 
scârbit mai de mult de imoralitatea partidului său.
De mult am spus că aşa - numitul partid liberal nu este în cea mai mare parte decât o adunătură de toţi oamenii 
cari 'şi fac din politică o meserie şi un mijloc de câştig ; de mult am probat că mai toţi oamenii imorali pun masca 
liberalismului, numai ca să-şi ascunză micşorimea lor şi să exploateze ţara din nenorocire prea credulă .
Unul a fost vătaf de ţigani în vremea lui, acum nu-l mai bagă nimeni în seamă; se face deci liberal şi ajunge om 
important în ţară.
Altul şi-a  mâncat  în  desfrânări  averea lăsată de părinţi, a doua zi este liberal şi cheltuieşte mai mult  decât 
cheltuia pre când avea stare!
Iacă un tânăr care a trecut prin şcoale fără a învăţa nimic; dorinţa lui de a ajunge este tot atât de mare pre cât 
mijloacele lui intelectuale sunt mici. Poţi să fii sigur că îndată se va face liberal şi va ajunge la cele mai înalte poziţii.
Altul vine de peste graniţă sărac şi setos de a se îmbogăţi, este venetic: se face iute liberal şi în câţiva ani este 
om cu stare.
Aşa se recrutează partidul liberal. Este vreunul în acel partid care, pre lângă integritatea caracterului, să aibe 
iubire de ţară?
Iacă un spectacol în adevăr dezgustător şi care poate umplea de amărăciune o inimă onestă!  
Înţelegem ca d-l I.C. Brătianu să se fi retras din această cauză.       
Înţelegem ca acest om să-şi fi zis într-o zi: „Gloria militară, independenţa, regatul sunt vorbe şi fum; realitatea, 
trista realitate este că am dat ţara pradă la o haită de lupi!"
Şi, daca aceasta este cauza retragerii d-lui Brătianu, [î ]l felicităm că s-a hotărît în fine să nu mai acopere cu 
autoritatea sa atâtea turpitudini ce se fac în numele liberalismului.
Iacă găsirăm , după revelaţiunile „Românului", una din cauzele retragerii d-lui Brătianu. Să cugetăm încă, şi 
conduşi de aceleaşi revelaţiuni să vedem daca mai este şi alta.
 
[17 aprilie 1881] 
REVOLUŢIONARII
 
Cu privire la manifestările ruseşti relative la Conferinţa marilor puteri în contra revoluţionarei Internaţionale 
ziarul ,,Kreuzzeitung" află că
 
nota rusească nu conţine încă, o propunere formală de conferinţă, ci atrage numai atenţiunea asupra acestei eventualităţi. 
Mai întâi puterile au să se înţeleagă între ele asupra naturii acestei conferinţe. Forma circulării ruseşti nu e cunoscută încă. Poate 
este vorba numai de o depeşă pe care ambasadorii ruseşti au să o comunice guvernelor pe lângă cari sunt acreditaţi. De altfel 
cestiunea principală este cum va fi primită această notă la Londra şi Paris. Se bănuieşte de pe acum că Franţa va adera în fine, spre 
a nu se strica cu totul cu Rusia. O depeşă din Berlin zice că misiunea conferinţii , corespunzând intenţiilor ruseşti, va fi mai întâi 
interpretarea sau reviziunea convenţiunilor de estradare . În fine se mai susţine că cele trei puteri nordice s-ar fi înţeles între ele 
asupra cestiunilor de pertractat şi mai ales asupra dreptului de azil, înainte chiar de pasul făcut de Rusia. Într - acestea se şi iau 
măsuri aspre în contra democraţilor sociali de prin Germania. La  Würtemberg s-a dizolvat o întrunire tocmai  când era să 
vorbească celebrul Bebel. Mai sever încă s-a aplicat legea în contra socialiştilor în Bavaria, unde guvernul a luat oraşului Furth 
exerciţiul atribuţiunilor politice în privinţa dreptului de întrunire şi aceasta tot, din cauza d-lui deputat Bebel, căruia i s-a permis să 
ţină o conferinţă politică în acel oraş.
 
[17 aprilie 1881 ]
 
 
[«CUGETAŢI , NE ZICE...»"]
 
"Cugetaţi , ne zice ziarul « Românul», şi veţi afla adevărata cauză a retragerii d-lui I. Brătianu". 
Şi, în numărul de vineri, urmând acest consiliu şi conducându-ne de destăinuirile acestui ziar, am găsit că una 
din cauzele pentru cari d. Brătianu s-a retras este imoralitatea partidului liberal; căuta în zadar în acest partid oameni 
politici şi nu găsea decât oameni de afaceri.
Şi această concluziune la care am ajuns noi este confirmată de d. Brătianu însuşi!
Chiar ieri „Binele public" reproducea cel din urmă discurs ce ar fi pronunţat d. Brătianu în sala Herdan. După 
rezumatul dat de acest ziar, d. Brătianu ar fi zis:
,,Am transijat cu conştiinţa mea pentru că aveam în vedere un scop mare, independinţa ţării!"
Rău a făcut d. Brătianu de a transijat cu conştiinţa sa; rău a crezut că numai cu oamenii corupţi se poate face 
Independinţa. Daca ar fi avut mai multă încredere în ţara sa, daca n-ar fi fost orbit de spiritul de partid ar fi văzut lesne 
că Independenţa se poate face mai temeinică cu oameni oneşti şi cu adevăraţi oameni politici. Şi, daca d-sa nu putea să 
o facă decât cu ajutorul imoralităţii , trebuia să aibă patriotismul de-a lăsa altora această glorie!                          
Dar, oricum ar fi, rămâne dovedit că, astăzi cel puţin, nu mai există nici un pretext pentru ca ţara să mai sufere 
dominaţiunea acestui partid care, prin imoralitatea sa, a gonit din minister chiar pe capul său, pe îndelung răbdătorul d. 
Brătianu! Iacă ce mărturiseşte d. Brătianu în cuvîntarea sa cea din urmă şi oarecum în testamentul ministerului din 
1876! 
Dar din această cuvântare mai răsare încă o idee:
 
Lupta contra privilegiilor s-a terminat, zice d. I. Brătianu; trebuie acum să organizăm ţara şi, pentru aceasta, trebuie să facem 
apel la oamenii cei mai oneşti şi mai capabili din toate partidele.
 
Şi aci vom răspunde d-lui Brătianu că a recunoscut prea târziu un adevăr care este demult ştiut de toţi.
Lupta contra  privilegiurilor  în adevăr s-a terminat de mult în această ţară: ea s-a terminat din ziua în care 
Divanurile ad-hoc al Moldovii şi al Ţării Româneşti, compuse în mare majoritate de privilegiaţi, au proclamat egalitatea 
politică; din ziua în care privi- 
legiaţii din Moldova mai întâi , Catargiu, Cuza, Mavrogheni, Manolachi costachi s-au lepădat de privilegii pentru binele 
ţării!
Şi, daca de atunci se mai vorbeşte de privilegii, aceasta n-a fost şi nu este decât o armă de partid, puţin leală; un 
mijloc de a înşela buna credinţă a mulţimii, mijloc care cu cât e mai absurd cu atât are mai multă trecere.
De atunci însă singurul privilegiu care a rămas în picioare este acela al capacităţii şi integrităţii .
Şi contra acestui privilegiu, să fie bine ştiut îndreptează partidul liberal toate atacurile sale.                
Este o adevărată  mângâiere  pentru noi, cari, cu multe sacrificii, susţinem această luptă contra  calomniei  şi 
invidiei  unora, contra orbirii altora, contra indiferenţei  celor mai mulţi, să vedem că, în  sfârşit  , d. Brătianu însuşi 
deschide ochii şi vede că lupta în  capul celor mişei şi incapabili, în contra celor oneşti, cari singuri sunt capabili să dea 
o o organizare serioasă ţării.              
Iacă fără îndoială cea de-a doua cauză şi, desigur, cea mai însemnată a retragerii d-lui Brătianu.             
Onorat cu încrederea ţării, onorat de încrederea M.S. Regelui, atotputernic , este cu neputinţă ca acest om să nu 
se fi întrebat într-o zi la ce capăt va ajunge pe drumul pe care a apucat, este cu neputinţă să nu fi aruncat cu dezgust 
imnurile  ce-i  cântau  oamenii de afaceri din Strada Doamnei, şi să nu se fi întrebat ce face el pentru consolidarea 
societăţii româneşti, o biată insulă roasă de valurile străinismului .
Şi atunci, daca în adevăr este în sufletul lui o scânteie de iubire pentru această ţară, a trebuit de o parte să vază 
cum elementul românesc sărăceşte şi dispare!
Şi de altă parte a trebuit să zărească abisul de imoralitate în care partidul liberal precipita societatea noastră; cum 
caracterele se corup pe zi ce merge, cum vorba sforăitoare şi fraza goală ia locul ideilor salvatoare de care este însetată 
ţara, cum oamenii politici se recrutează din ce în ce mai mult din cafenele, iar nu din cabinete de studie, şi să se 
convingă în sfârşit că aceste nenorociri sunt consecinţe fatale ale ideilor cosmopolite şi ale partidului liberal.
Şi atunci, cătând o îndreptare la atâtea rele şi uitându-se împrejurul său, a văzut alături pe oamenii corupţi contra 
cărora ar fi trebuit să lupte, şi în faţă pe bărbaţii oneşti cu cari ar putea lupta!
De bună seamă, fiind învestit atâta timp cu o putere fără control, a trebuit să simţă o răspundere fără margini şi, 
cunoscând din ce în ce mai bine şi oamenii şi lucrurile, să se convingă că în adevăr liberalismul partidului său nu este 
decât demagogia cosmopolită a Franţei, care omoară societatea pe care o infectează .
Pentru că din punctul de vedere politic aceste idei au de efect de-a face să triumfe în general cel incapabil contra 
celui capabil, cel corupt contra celui onest, cel ce caută a-şi face trebile contra celui ce vrea binele ţării, precum deunăzi 
d. Epurescu contra d-lui Lahovari.
Ei, din punctul de vedere economic, aceste idei, de cele mai multe ori, ridică pe cel înşelător deasupra celui 
onest, pe cel fără suflet şi fără ruşine deasupra celui blând şi cu frica lui Dumnezeu; şi întotdeauna pe străin contra 
românului.
D. Ion Brătianu a pronunţat mai deunăzi în Cameră un lung şi frumos discurs în care arăta ce-a făcut el pentru 
ţară şi, în punctul culminant al acestui discurs, zicea cu mândrie : ,,Am găsit un popor de sclavi ai boierilor privilegiaţi 
şi am făcut dintr-însul un popor de oameni liberi şi de eroi!'' 
Adevărul este că a scos pe ţărani de supt ocrotirea, de supt autoritatea părintească a proprietarilor de moşii şi i-a 
predat fără apărare în prada celor mai abili dintre dânşii , în Ţara Românească, şi în prada evreilor, în Moldova.
Şi a scos pe meseriaşi şi pe comercianţi de supt protecţiunea celor avuţi şi i-a predat fără apărare concurenţii fără 
frâu şi fără cruţare ce li se face de străini!
Pentru că nu a lăsat unora şi altora timpul de-a deveni oameni liberi prin învăţătură şi prin muncă!
Iacă răspunsul ce a trebuit să-şi dea d. Brătianu când s-a întrebat ce-a făcut pentru această ţară, nu în mediul 
corupt şi zgomotos al majorităţii sale, ci în tăcerea senină a conştiinţei sale şi faţă în faţă cu Dumnezeu! 
Şi atunci a simţit că organizarea care s-a dat ţării este greşită.
Şi, în lungile convorbiri pe care a trebuit să le aibă cu d. Carp, pe care de trei ori l-a chemat la minister, după 
cum a declarat-o de curând în Cameră, s-a convins că, dacă mai este o scăpare pentru această ţară şi pentru viitorul 
neamului românesc, această scăpare este în organizarea ţării după ideile partidului conservator.
Şi numai aşa a putut să strige: lupta contra privilegiaţilor s-a terminat! Ţara are nevoie de organizare! Trebuie să 
chemăm oameni din toate partidele pentru că în partidul liberal sunt oameni corupţi!
Este cu neputinţă să spuie cineva mai lămurit că ideile partidului său  sunt  pierzătoare şi că numai partidul 
conservator are idei sănătoase şi oameni capabili de-a da ţării organizarea de care are trebuinţă!
Acestea fiind cauzele retragerii d-lui I. Brătianu, înţelegem bine  încurcătura  ziarului ,,Românul", care simte 
trebuinţa să învăluie cu laude neauzite majoritatea izbită de moarte de d. Brătianu, cum să acopere cu flori un cadavru. 
Înţelegem bine ameţeala în care se găsesc susţiitorii corupţiunii şi ai imoralităţii cari declarau în ajunul Paştelor 
că pricep retragerea d-lui Brătianu, dar n-o aprobă şi a doua, zi de Paşte celebrează această retragere ca un act mare şi 
patriotic.
Dar, în faţa declaraţiunilor d-lui I. Brătianu, nimeni nu mai înţelege, nici [î ]şi poate esplica ce caută în capul 
guvernului d. D. Brătianu.
Cum? D.I. Brătianu declară că partidul său este corupt, că cu ideile lui nu mai poate merge înainte, că ţara are 
nevoie de o organizare conservatoare şi întăreşte aceste declaraţiuni cu retragerea din minister, şi acestei majorităţi, 
astfel înfierate de două ori ca incapabilă şi imorală , acestei majorităţi i se dă dreptul de a impune guvernul şi de a 
merge mai departe!
Şi se găseşte un om destul de lipsit de demnitate ca să primească puterea din mâni aşa de întinate !    Ce?
Va fi permis ca o majoritate de exploatatori să numească guvernul şi ca guvernul să aducă o majoritate de 
exploatatori?
Va fi permis unei majorităţi să domine ţara prin corupţiune şi prin corupţiune să se perpetueze la putere?
Şi nu este nimeni în drept să puie capăt unui cerc viţios care sugrumă o ţară întreagă?
Este timpul, cel puţin acuma în urma retragerii astfel motivate a d-lui I. Brătianu, ca M.S. Regele să-şi aducă 
aminte de prerogativele sale constituţionale şi să uzeze de  dânsele  în interesul moralităţii publice,  în interesul 
conservării statului şi al tronului M. Sale!
 
[19 aprilie 1881]
 
 
BISMARCK CA SOCIALIST
 
Sub acest titlu ,,Allgemeine Zeitung" aduce un articol lung asupra unei cestiuni din cele mai arzătoare pentru 
toate statele: cestiunea socială. Reproducem aci numai următoarele pasaje:
 
Ar fi o mare nedreptate dacă cineva ar trece uşor peste expectoraţiunile parlamentare — căci discursuri nu sunt — ale 
cancelarului. Ceea ce vine dintr-un loc aşa de înalt este, orice formă ar avea, ba chiar fără formă, de foarte mare importanţă. Nimeni  
nu-şi va închipui că păreri ca ale cancelarului sunt supuse schimbării sistemelor parlamentare sau guvernamentale; astăzi liberale, 
mâne conservatoare, astăzi oportuniste , mâne radicale. Sunt lucruri în lume ce stau mai presus de orice sistem de guvernare , de 
orice partide politice şi cari, odată împinse cu temei în faţa lumii nu mai pot fi înlăturate, lucruri la cari nu mai poate fi vorba de 
materie însăşi, ci numai despre mod. Dacă citim cu atenţie mai ales discursul ţinut de prinţul Bismarck la 2 aprilie în Dieta germană 
cată să exprimăm dorinţa că ar fi bine dacă cancelarul ar fi cu 20 ani mai tânăr 
sau dacă deja la 1861 s-ar fi apropiat mai mult de cestiune. Căci acest ingeniu minunat de mobil se înşală când zice că ,,noi vorbim 
de cestiunea socială de 50 ani". Cauza e mult mai veche; ea a dat de lucru tuturor popoarelor de cultură şi aceste popoare au pierit  
înainte de-a dezlega problema. Despre ea ,,s-a vorbit" în tot evul mediu şi din secolul trecut încoaci ,,se strigă" chiar. Dacă 
cancelarul se înşală asupra trecutului cestiunii, el însă aruncă o privire justă în viitor când zice: ,,Fiii sau nepoţii noştri nu vor 
scoate la cale acest lucru". Aceasta va să zică a concepe lucrul în mod grandios , drept un proces de evoluţiune , treptat, progresiv 
şi metodic al raporturilor sociale. Ceea ce s-a născut într-un secol întreg nu se poate întoarce într-un minut, ca o mănuşă. Trebuie 
însă să se facă odată un început, să se oprească odată maşina furioasă , înainte de a-i da o altă direcţiune ...
 
[19 aprilie 1881]
 
 
["ABSTRACŢIE FĂCÂND ... "]
 
Abstracţie făcând de la alte cauze ce vor fi fost de natură a provoca retragerea d-lui Ion Brătianu, vom persista 
asupra acelei uneia pe care am stabilit-o în numerele din urmă după chiar mărturisirea d-lui Brătianu şi după aceea a 
,,Românului": ,,imoralitatea majorităţii", pe care d-sa crede a o putea combate mai bine pe banca de deputat fiind.
Atâta timp ni s-a zis că opoziţia calomniază; că impută mucenicilor de diferite categorii din amândouă Adunările 
fapte pe cari ei nu le-au îndeplinit niciodată; că foile opoziţiei scornesc neadevăruri în seama onor. patrioţi. În sfârşit 
vine ziua în care d. Brătianu însuşi declară în faţa lumei:
 
Foile opoziţiei au dreptate, majoritatea partidului roşu e atât de coruptă încât nu mai pot guverna cu ea; ea e înecată în afaceri 
scabroase pe cari sunt silit să le îngăduiesc ca ministru pentru a fi sigur de voturile ei, pe cari mi le-ar refuza în momentele cele mai 
grave chiar. Sunt dezgustat de această situaţie falsă, nu mai pot guverna cu un partid ale cărui voturi trebuie să le cumpăr prin concesii 
ce dezonorează guvernul; mă retrag pe banca de deputat, de unde voi putea combate mai cu energie şi mai cu succes relele aplecări ale 
oamenilor al căror concurs am fost silit a-l cumpăra în vederea unor interese generale de o gravitate mai mare.
 
D. Brătianu a avut nevoie de nulităţi cari să se poarte după comandă. Aceste nulităţi fără trecut, fără tradiţii, 
unele chiar fără patrie ori naţionalitate hotărâtă , au părut la început a primi rolul ingrat de-a ridica mâna la orice va zice 
guvernul.
Cată să ştie cineva cum au fost recrutate aceste nulităţi de prin ungherele indecenţei publice. Ici vedem pe unul 
care, după ce şi-a bătut averea la tălpi, a ajuns a scrie cuplete pentru păsările călătoare ale cafenelelor şi a vinde bilete 
pentru ele în oraşe de provincie; un altul, cântăreţ de biserică, îşi udase glasul său frumos cu atâta socratică statornicie 
încât începuse să sune a clopot dogit, spre marea scandalizare a enoriei , a trebuit deci să-şi schimbe cariera; un al 
treilea îşi făcuse din jocul de cărţi o profesie, în fine alţii îmbrăţişaseră profesiuni cari se feresc şi mai mult de lumina 
publicităţii  . Americani  desăvârşiţi  , oameni trecuţi şi prin ciur şi prin sită, personalităţi imposibile în orice partid 
politic, cari pierduseră orice speranţă şi orice credinţă, se grupară împrejurul stindardului roşu şi d. Brătianu îi reabilită , 
le dete ţara pe mână . Trebuie să asiste cineva la o şedinţă a Camerei, să simţă tonul de ironie şi de dispreţ cu care d. C. 
A. Rosetti struneşte menajeria pentru a înţelege de ce soi sunt legăturile între partid şi şefi. Dar daca nulităţile primiră la 
început a juca rolul de votatori pentru o modestă diurnă care reprezintă o îmbunătăţire a sorţii lor, curând exigenţele lor 
deveniră mult mai mari. Oamenii începură a se muta de prin mahalale la centru, a se însura, a se întemeia pe umerii 
ţării. Adunătura de ieri se aristocratitiză , contractă repede deprinderi de jeunesse dorée a Parisului, şi viaţa maimuţată 
după Occident e scumpă în Bucureşti. Se născu deci foarte curând un raport juridic nou între d. Brătianu şi partizanii 
săi. Do ut des zicea fiecare; dau votul daca îmi dai cutare lucru. Acest cutare lucru e foarte deosebit. Unii cereau cîte 
trei - patru fruncţii , pe lângă postul de deputat, alţii întreprinderi, alţii moşii de ale statului, cu supoziţia păsuielii , până 
ce în fine guvernul central scăpă cu totul frânele din mână , încât toate numirile în funcţiuni se fac nu după titlu ori 
merit, ci după cum ordonă deputaţii, cari la rândul lor atârnă de comi - 
tete de politiciani de profesie, formate în fiece centru de judeţ. Aceste comitete îşi împart toate în familie. Ele creează 
din banii judeţelor burse pentru copiii patrioţilor trimişi în străinătate să numere pietrele de pe bulevarde , ele decid a se 
face drumuri judeţene pe unde patrioţii au cîte un petec de moşie,  încât  toată munca publică, fie sub formă de 
contribuţie, fie sub cea de prestaţiune , se scurge direct ori indirect în buzunarul unui patriot. Partidul roşu a devenit o 
companie de exploatare, care  se 'nţelege  că nu suferă ca altcineva să se mai bage în ea. Chiar daca cineva ar da 
concursul său politic guvernului el nu devine prin asta părtaş la foloasele materiale ale companiei. Şi ministrul — 
vorbim aci de cel mai onest ministru, care el însuşi nu primeşte o parte aliquotă  a câştigurilor  — ministrul stă cu 
condeiul în mână , condamnat a iscăli cu de-a sila toate turpitudinile acestea şi a le acoperi cu responsabilitatea lui.
Va să zică aceste elemente i-au făcut d-lui Brătianu guvernarea imposibilă, ele l-au amărât , l-au dezgustat, l-au 
făcut să se retragă, pentru a le supraveghea ?
Dar oare acesta e mijlocul cel mai energic spre a le neutraliza acţiunea? Supraveghearea d-lui Brătianu e oare o 
garanţie îndeajuns că ele vor deveni altfel decum sunt ? Permită-ni-se a ne îndoi, mai cu seamă pentru că vedem că în 
această luptă cel învins a ieşit d. Brătianu. Dacă retragerea d-lui Brătianu ar fi însemnat o victorie am fi văzut venind în 
locu-i elemente favorabile acelor vederi politice pe cari d-sa le-a contractat în timpul în urmă, când , după espresia 
,,Românului", s-a îndoit un moment asupra  talismanului  de  mântuire  a ideilor liberale.  Noi vedem însă tocmai 
contrariul; vedem accentuându-se politica de partid a majorităţii faţă cu modestele d-sale încercări de politică de stat, că 
compania de care d-sa s-a lepădat cu amărăciune e departe de-a voi să-i îngăduie rolul de cancelar. ,,Sau cu noi sau cu 
nimeni altul", iată deviza companiei. Geaba ,,Românul" vine cu fraze bisericoase a la Cromwell să 'ntunece adevărul 
situaţiei. S-a stricat tovărăşia ; partidul roşu a primit o gravă lovitură din partea şefului ei, care a discreditat-o , arătând 
cât de scump a trebuit să-i plătească companiei voturile trebuitoare politicei sale. Ţara, pusă în posibilitatea de-a juca, le 
va da a doua lovitură, după care sperăm că tovărăşia Mihălescu carada nu va mai fi cu putinţă în România.                    
 
[20 — 21 aprilie 1881]
 
 
[„APROAPE TOATE ZIARELE ..."]
 
Aproape toate ziarele de orice nunaţă şi însuşi ,,Românul" au cugetat, fiecare cu sentimentele lui respective, 
asupra retragerii d-lui prim ministru de la cârma afacerilor statului.
Toţi s-au întrebat mai vârtos cari să fie motivele acestei retrageri precipitate . Noi nu ne vom ocupa astăzi de 
acele motive, dar ne vom mărgini, având în vedere situaţia actuală faţă cu spusa retragere, a lămuri un punct de care 
puţin se ocupă ziarul oficios. Ne întrebăm: oare d. I. Brătianu, prin deciziunea sa de-a se retrage de la guvern, reprezintă 
pur şi simplu o modificare de persoană sau absenţa sa ne autoriză a crede la o modificare de sistem? Fără a cugeta mult, 
vom găsi lesne că retragerea d-lui I. Brătianu are o semnificare mai profundă decât aceea a unei simple schimbări de 
persoană.           
În toate ţările constituţionale unde partidele sunt bine organizate şi delimitate , chiar în vechea Engliteră , care 
încă multă vreme va servi de tip, şeful partidului rezumă nu numai sentimentele, nu numai credinţele celor supuşi la 
direcţiunea sa, dar chiar de multe ori acest cap personifică existenţa partidului la putere. Aceasta se poate zice mai 
vârtos vorbind de ţara noastră, unde luptele politice se rezumă în lupte de individualităţi, şi unde opinia publică se 
găseşte încă în acea fază de formaţiune şi de tranziţiune spre a deveni o putere reală. Aşadar cu drept cuvânt putem 
afirma că luptele politice se rezumă în numele unor individualităţi. Aceste din urmă, când vin a se retrage din câmpul 
luptei, nu fac  decât  a lăsa locul celor cari, prin alt sistem sau prin alte mijloace de guvern, pot aduce liniştea şi 
progresul. 
Mulţi au spus asupra retragerii d-lui I. Brătianu că aceasta s-ar fi produs când , după mai multe întruniri, d. 
Brătianu s-ar fi asigurat că sentimentele d-sale nu mai erau înţelese, nici împărtăşite, nici chiar susţinute de majoritate.
Cauza oare să fie aceasta? Ar fi trebuit, spre a se întâmpina  un asemenea caz, ca şeful să fi ieşit din sânul 
majorităţii, pe când aci putem spune că mai mult d. Brătianu a făcut majoritatea decât aceasta din urmă pe d. Brătianu.
Adevărul este însă că nu d. Brătianu singur a făcut majoritatea sa. Căci dacă d. Brătianu prin firma sa reprezinta 
un sistem de guvern, nu mai puţin d. Rosetti reprezintă într-un grad serios sentimentele acelei majorităţi. Se poate 
admite fără discuţie că aceste două individualităţi, din copilăria lor  până  astăzi, fiind două  organizaţiuni  cu totul 
deosebite, s-au completat pretutindenea şi totdeauna amândoi , frăţeşte întruniţi , au ştiut să ţintească la acelaşi punct, 
fiecare cu mijloacele sale diferite, dar întrunite.
Amândoi , cu puterile lor combinate , au izbutit a cuceri, unul, forma esterioară a unui om de stat, atribuţiunile 
unui om de sistem şi prerogativele unui preşedinte de Consiliu; al doilea, o influenţă asupra maselor din centrurile mai 
populate, o direcţiune asupra celor mai în necesitate de a ajunge. Unul fără altul nu mai pot forma decât o parte dintr-un 
tot, nu mai pot reprezenta decât un sistem incomplet .
Prin urmare absenţa unei discipline oarbe din partea majorităţii, care singură poate constitui baza sistemului, 
apare ca o consecinţă naturală şi inevitabilă a unei neînţelegeri între cei doi oameni. Daca această neînţelegere a fost în 
adevăr, aşa cum o credem, cauza retragerii d-lui Brătianu, apoi cu greu vom admite că mai poate rezista acel edificiu, 
susţinut numai de cele două coloane, amândouă indispensabile, spre a-l menţine în echilibru. Mai adăogăm că atât de 
adânc s-a simţit retragerea d-lui Brătianu şi prin urmare dizlocarea sistemului prin ivirea unui dualism între acele două 
căpetenii  încât  , ca să se oprească încă un moment deschiderea acestei grele  succesiuni  , un  paliatif iluzoriu  s-a 
întrebuinţat. D. Rosetti, rămas singur, nu putea dori decât un alter ego şi d. D. Brătianu , fratele fostului prim ministru , 
veni din Constantinopol şi se puse la dispoziţia, nu a M. Sale, nu a ţării, ci numai a partidului cu desăvârşire în pericol.
Aşa de învederat este faptul încât nimeni n-a cugetat să spuie d-lui D. Brătianu că succesiunea primită este la 
înălţimea ambiţiunii d-sale; căci toţi vedem că d-sa a venit jertfind toate interesele d-sale pe altarul partidului.
Cu aceeaşi majoritate aceleaşi dificultăţi le va întâmpina şi d-sa, ba încă mai grele, neputând să se bucure d. D. 
Brătianu de aceeaşi influenţă şi de aceleaşi puteri de rezistenţă ca predecesorul său. Pe altul decât pe d-sa am fi venit şi 
l-am fi întrebat cu asprime care sunt mijloacele nouă de guvern faţă cu d. Rosetti. L-am fi întrebat cari sunt concesiunile 
sau condiţiunile de viaţă pentru ţară daca d-sa cu acelaşi mijloc speră a face ceea ce n-a putut face predecesorul său? 
Nu, nimeni nu se fereşte a vedea în d. D. Brătianu decât un simplu paliatif , slab neapărat, dar tot atât de credincios 
pentru binele partidului.
Satisfacţiuni multe s-au dat unora şi altora şi d-sa şi-a rezervat direcţiunea afacerilor străine, spre a nu pune încă 
în lumină acele cestiuni arzătoare cari sunt conţinute în arhivele acelui minister şi păstrate deocamdată în întunecimea 
edificiului şi conştiinţei acelui ministru ieşit, care, prin mai puţină ambiţiune precipitată , ar fi putut evita, consacrarea 
lor.                                        
D. D. Brătianu şi Rosetti chiar în neînţelegerile lor n-au uitat a propune la mai multe personalităţi fuziunea, spre 
a întineri şi poate chiar a moraliza majoritatea, dar acele propuneri n-au izbutit, condiţiunile cerute de acele personalităţi 
lovind chiar existenţa acelor majorităţi.
Nu adeseori se vor mai găsi condiţiuni aşa de favorabile ca aceea care a întrunit majoritatea existentă mai vârtos 
chemată a rezolva o cestiune atât de arzătoare ca aceea a naturalizării izraeliţilor, impusă de Congresul de la Berlin.
Nu întotdeauna, chiar cu fericita  invenţiune  a  influenţii  electorale, se obţine o adunare de oameni a căror 
ambiţiune şi uşurinţă să nu fie întrecută decât prin devotamentul lor fără margini către d. Rosetti şi nepăsarea lor în 
ceea ce priveşte viitorul acestei sărmane ţări.                                        
Să ne fie permis să conchidem zicând că cu întristare vedem cele ce se petrec, căci nu numai că sunt precedente 
nenorocite pentru un popor tânăr prin experienţa lui faţă cu regimul constituţional, care ar trebui să devie principala sa 
instituţiune, tânăr încă 
pentru a pricepe limitele în cari ar trebui să se mărginească cei cari sunt însărcinaţi de a conduce cu reflecţiune , cu 
moderaţie şi cu prudenţă interesele naţiunii, dar încă nu poate acest popor decât să-şi piarză cu încetul chiar respectul 
autorităţii, faţă cu exemplele zilnice cari pun la lumină baza acelui sistem, adică realizarea ambiţiunilor neruşinate şi 
trebuinţelor nemărginite ale acelor zecimi de persoane, conduse şi susţinute de d-l Rosetti, şi cari sunt ieşite din acele 
majorităţi care nu pot aduce ţării în viitor decât urmări funeste pentru respectul Adunărilor deliberative şi chiar pentru 
libertăţile publice.
Se naşte acum întrebarea daca aceste jocuri de culise sunt constituţionale şi daca ţara e condamnată a suferi 
indefinit compania de exploataţie care s-a constituit în Adunări şi guvern, deasupra ei; întrebarea este daca pactul nostru 
fundamental, chiar de d-nii Carada şi C.A. Rosetti croit fiind, nu ne dă absolut nici un remediu în contra acestei 
uzurpări a tuturor funcţiunilor vieţii publice din partea unor nulităţi şi a unor oameni de afaceri?
E o cestiune pe care am dezbătut-o uneori în coloanele acestei foi. După a noastră părere nici unul din factorii 
constituţionali nu poate renunţa la prerogativele ce i le dă Constituţia daca e vorba ca să existe echilibru între puterile 
statului, daca e vorba ca indivizi adunaţi de întâmplare , de noroc şi de organizarea pe acţii să nu se perpetueze fără nici 
un merit şi fără nici o chemare la cârma statului.
În orice caz nu credem ca monarhia constituţională să fie sinonimă  cu  perpetuarea  la putere a speculei  şi a 
scabroaselor afaceri şi nu aceasta a fost ideea acelora cari i-au dat naştere pentru a pune frâu arbitrariului, vină el de sus, 
vină de jos.
 
[22 aprilie 1881]
 
 
[,,SE PARE CUMCĂ TUTUROR PARVENIŢILOR .. "]
 
Se pare cumcă tuturor parveniţilor le e ruşine de mijloacele prin cari au ajuns atât de departe. Fără 'ndoială nici 
partidul liberal în genere, nici d. C.A. Rosetti îndeosebi, n-ar fi ajuns aşa de departe fără zilnica negustorie de vorbe pe 
care au făcut-o de treizeci de ani încoace. Astăzi, când aceşti oameni, ridicaţi prin condei, şi încă prin prost condei, au 
ajuns a lua iniţiativa unor acte precum este încoronarea regelui româniei, e desigur o neagră ingratitudine către trecutul 
lor dacă, în distribuţiunea locurilor care s-a prevăzut pentru spectatori la actul încoronării, presa a fost cu desăvârşire 
uitată!
 
[23 aprilie 1881]
 
 
[„CEEA CE LI SE PARE CURIOS ... "]
 
Ceea ce li se pare curios patrioţilor e ca Adunarea să fie dizolvată după atâtea fapte meritorii pe cari le-a comis. 
Iată ceea ce foaia oficioasă nu înţelege deloc. Auzi, dizolvată? O Cameră ai cării membri s-au îmbogăţit cu ocazia 
răscumpărării, o Cameră în care există tainice biurouri de împământenire , unde cu bani peşin fiece izraelit 
de treabă poate câştiga onoarea şi avantajele cetăţeniei române fără a fi îndeplinit condiţiile înscrise în Constituţie? 
Auzi, dizolvată o Cameră care, fără rezistenţa opoziţiei întrunite, era să împământenească propunerea Costinescu cu 
toate urmările şi categoriile ei? Se poate ca ţara să uite atâta merit, să uite că, patrioţii o iubesc atât încât fiecare din ei 
ia cîte trei, patru, ba zece funcţii chiar pe umerele lor de Ercul , şi aceasta ... purtând şi greutatea lefurilor, pe lângă acea 
a funcţiilor? Se poate să uite ţara cum patrioţii şi-au creat retribuţiuni de cîte 24, 30, 40 de mii de franci, ba la tutunuri , 
ba la drumuri de fier, ba la bancă şi să voiască , dizolvarea unui Parlament, nu! unei grădini de Parlament, grădină 
model, zoologică, unde toate apetiturile organice sunt reprezentate, începând cu nestinsa sete de profit a republicanilor 
de la Ploieşti şi încheind cu virtutea jocului de bursă, pentru titluri 6 la sută?
Ce bine bunăoară s-a purtat Camera actuală în cestiunea evreilor?
Trebuie s-o credem; ,,Românul" o zice:
 
Absurditatea că maioritatea ar fi voit împământenirea în masă sau chiar pe categorii este vădită; daca ea ar fi voit în adevăr 
aceasta, ar fi făcut-o, deoarece era maioritate.
 
Auzi d-ta? Va să zică era maioritate şi putea face orice poftea. Da, în adevăr era maioritate, dar nu maioritate de 
revizuire, nu 2/3. Aci e aci, onorabililor. Daca roşii ar fi avut două treimi în Adunări, nu categoriile , întreg paragraful 
Tractatului de la Berlin trecea în Constituţie. D-nii redactori ai ,,Românului" cată să-şi aducă aminte că d. Lascar 
Catargiu a spus în Senat verde: ,,Ţara nu vrea să dea nimic, formulaţi propunerea dv.". Era o tocmeală lungă între ţara, 
care nu voia să dea nimic şi între maioritatea roşie (simplă, nu de două treimi ), care voia să dea totul. Nu propunerea 
maiorităţii  , cunoscută sub numele de  categoriile  Costinescu, au fost admisă  de Adunări, ci,  pentru a se avea 
unanimitatea , s-au stors de la opoziţie minimul posibil, împământenirea personală pe baza unor condiţii înscrise în 
Constituţie. Numai minimul posibil, formulat de deputaţi opoziţionali din Iaşi, au putut întruni maioritatea necesară. Cu 
simpla maioritate roşie Camera era constituţional incapabilă de-a da vro hotărâre ; ar fi trebuit deci dizolvată din nou. O 
asemenea disoluţiune a Adunării de revizuire ar fi însemnat căderea roşiilor de la guvern. Iată ceea ce trebuie să cugete 
onor. redactori ai ,,Românului", dumnealor cari au propus categoriile . Astfel opoziţia singură au fost la înălţimea ei; ea 
a renunţat de-a face din cestiune o cestiune ministerială; ea a susţinut guvernul spre a dovedi că, faţă chiar cu guvernul 
cel mai dispus de-a face serviciile străinătăţii, ţara tot are mijlocul de-a nu acorda nimic, că n-a ajuns ca acela care de 
frică se sinucide. Cremieux să fi fost prim ministru , pe Cremieux l-am fi mănţinut, pentru a-i dovedi lui şi stăpânilor 
lui că nu poate face nimic.
În orice caz opoziţia n-a câştigat nimic din toată afacerea. Dar oare tot astfel stă cu roşii? La moment s-au înţeles 
cu străinii pentru a pune preţ pe recunoaşterea votului ţării, la moment a venit la ordinea zilei răscumpărarea, din care 
au câştigat acţionarii străini şi patrioţii improvizaţi acţionari peste noapte. Să cităm oare averile făcute peste noapte de 
foşti miniştri, de deputaţi, de gazetari roşii? Şi cum numea ,,Românul" cestiunea răscumpărării? Cea mai populară 
cestiune din România, şi  îndrăznea  a o spune aceasta în acelaşi moment în care d. Brătianu declara în Senat că 
răscumpărarea era impusă de din afară, tot astfel precum Strousberg fusese odinioară impus de la Berlin şi Viena.
Ce patriotism şi ce înţelepciune, ce sacrificiu a fost la mijloc? Aţi ştiut că, dacă veţi rezolva cestiunea izraelită în 
modul cel mai favorabil cu putinţă pentru străinătate, veţi rămânea la putere şi veţi avea foloasele răscumpărării.
Aşa s-a şi întâmplat . Aţi stors de la ţară cât aţi putut stoarce pentru evrei şi aţi deschis apoi triumfători era 
răscumpărării, încurcată până azi. Pe de o parte deci aţi fost siliţi a nu da decât minimul posibil pentru a nu fi trimişi 
acasă pentru incapacitate constituţională de a rezolva cestiunea izraelită; pe de alta, odată rezolvată , v-aţi cumpărat 
rămânerea  la putere pentru  câţiva  ani prin cestiunea căilor ferate! De ce vă zicem oare noii fanarioţi? Pentru că 
cumpăraţi puterea prin tribut mascat, plătit când uneia când alteia dintre puterile străine.
 
[23 aprilie 1881] 
[„ ZILELE DIN URMĂ..."]
 
Zilele din urmă s-au răspândit , cum ştim, mai multe ştiri de mare senzaţie asupra stării de lucruri din Rusia. Din 
acele stări rezultă că împărăteasa este rău bolnavă în urma impresiei oribile ce i-a cauzat ştirea despre executarea celor 
cinci nihilişti; că împăratul este căzut într-o criză morală care l-a făcut să părăsească afacerile şi să stea închis în 
castelul de la Gaştina ; că s-ar fi prins o cutie cu dinamită ascunsă într-un car cu fân ce intra în castelul imperial; că 
marele duce Nicolae, nepotul împăratului, care s-a constatat ca având relaţii directe cu societăţile asasinilor, a fost 
condamnat, fără judecată, la închisoare pe viaţă; în fine că,  atât  la Curte cât  şi în public, domneşte o  consternare 
generală. Aceste ştiri, pe cari le-au dat foile germane, austriace şi franceze radicale, cari în genere sunt informate bine şi 
d' a dreptul de la societăţile secrete, şi pe cari le-am reprodus şi noi, sub toată rezerva, par a fi fost oarecum exagerate, 
dar nu cu totul inexacte . Foaia semioficială rusească din Bruxelles caută să le dezminţă , dar nu poate ea însăşi, cum 
vom vedea, decât să le micşoreze întrucâtva importanţa. Doliul, zice acea foaie, foarte legitim, ce domneşte la Curtea 
rusească şi precauţiunile , nu mai puţin legitime, luate pentru a proteja persoana împăratului contra conspiratorilor , cari 
au arătat acum în urmă ce pot face, constituie o temă seducătoare şi uşoară de exploatat pentru imaginaţia şi reaua 
voinţă  a unui număr de ziare obicinuite cu aşa treabă. Foaia rusească crede util să ţină publicul deştept asupra 
invenţiilor şi basmelor ce se fac pe socoteala situaţiei interioare a Rusiei. Îndărătul acestei lugubre fantasmagorii sunt , 
pentru cine ştie şi vrea să judece bine, două figuri reale: suveranul şi naţiunea rusească. El, cu toată întristarea de care 
este cuprins, lucrează fără preget pentru bunăstarea şi progresul naţiunii. Ea este plină de devotament cătră suveran. Cu 
astfel de elemente, adaogă ,,Le Nord", se pot trece cu victorie dificultăţi şi strâmtori mult mai mari şi mai critice decât 
acelea în cari se află astăzi Rusia. Foaia din Bruxelles nu dezminte, cum vedem, faptele consemnate în acele ştiri, ci 
voieşte a atenua , prin simple fraze, efectul ce acelea au produs asupra publicului; ea nu dă un comunicat de dezminţire 
acelor ştiri de senzaţie, ci o mângâiere publicului care le-a citit.
 
[24 — 25 aprilie 1881]
 
 
[„ASUPRA SCANDALULUI PETRECUT ..."]
 
Asupra scandalului petrecut între studenţii pretinşi români din Paris cu ocazia proclamării regatului primim o 
relaţiune mai detaliată din care estragem şirurile de mai la vale.
Din parte-ne putem presupune după cele ce se petrec cu republicanii din Ploieşti că toate aceste nu sunt decât 
reclame pentru a se recomanda la funcţii ale statului şi la pensii reversibile, căci aşa încep patrioţii de meserie şi de 
origine incertă când e vorba ca s-ajungă la saline ori adiutanţi ; deci publicăm şirurile de mai la vale întemeiaţi pe bunul 
simţ al cititorului, care va reduce importanţa acestor caraghioşi la greutatea ce li se cuvine şi nu va confunda micul 
Bizanţ cu Robespierre sau Marat .
 
Curiozitatea publică din Bucureşti este pusă în mişcare de un fapt care s-a petrecut la Paris acum câteva zile. D. Calligari 
a fost izgonit de pe teritoriul francez.
Cei care cunosc poliţia Parisului ca şi cei ce nu o cunosc trebuie să se fi mirat când au citit în jurnalele din Bucureşti o 
notiţă reprodusă [după]  Memorial diplomatique în cari se zice că, mandatul de izgonire dat contra d-lui Caligari încă din 
noiembrie trecut nu a putut fi executat din cauza necunoaşterii adresei acestuia!
Poliţia Parisului, care găseşte tâlhari ce-şi schimbă numele şi figura de zece ori în 24 de ore, nu poate să dea cu mâna de 
Calligari care nu şi-a schimbat nici măcar ochelarii ce-i poartă din cauza miopiei ? 
Adevărul este că Memorial diplomatique nu este tocmai vinovat. Se zice că notiţa în chestiune ar fi ieşită din 
birourile legaţiunii noastre şi că d. Cogălniceanu, reprezentantul României la Paris, nu ar fi străin la izgonirea d-lui 
Calligari. Această nuvelă v-o dau sub toată rezerva.
Iată care ar fi adevărata cauză ce a motivat expulziunea :
În noiemvrie trecut Calligari a făcut o conferinţă într-un cvartier al Parisului populat de uvrieri, dând ca obiect 
al conferinţei sale Nihilismul în Rusia.  Adevărul vorbind, d. Calligari a vorbit de toate în conferinţa sa numai de 
nihilism nu, fiind prea superficial şi prea ignorant pentru a şti el singur ceva asupra nihilismului. Conferinţa sa s-au  
mărginit în vorbe goale asupra unui refugiat polonez mort la Geneva, Cernicevsky . Poliţia informată de conferinţa 
Calligari a dat un mandat de izgonire contra acestuia, dar care nu avea a fi executat decât în cazul când prinţul Orloff 
, ambasadorul Rusiei la Paris, va adresa guvernului francez vreo plângere în această privinţă; şi aceasta pentru ca 
guvernul să-şi evite un şir de dificultăţi diplomatice ce întâlnise deja cu ocazia arestării lui Hartmann .
Prinţul Orloff însă a dat conferinţei Calligari importanţa ce a meritat şi nu s-a plâns guvernului francez; prin 
urmare mandatul a fost pus la dosar .
Proclamarea regalităţii în ţară nu a plăcut lui Calligari şi câtorva prieteni ai săi.
D-nii Calligari, Radovici , Vintilă Rosetti şi încă doi-trei a găsit de cuviinţă să protesteze contra proclamării 
regalităţei şi, pentru a da o mai mare întindere protestărei lor, a invitat şi câţiva prietini franceji şi americani, spre a 
le ţine de urât .
Protestarea a avut loc la o cafenea numită Procope  .  Un  ponci  aprins pentru  circonstanţă  lumina mutrele 
protestanţilor ; câteva discursuri terminate prin ,,Să trăiască România, să trăiască viitoarea Republică Română" au 
format bagajul acestei serbări.
A doua zi câteva jurnale avansate au relatat protestarea făcută de câţiva români. Aceasta a fost destul ca d. 
Cogălniceanu să se supere. Se pune în birje şi se opreşte drept la ministrul de interne, spune ministrului surprins ceea 
ce se întâmplase cu o zi înainte la cafeneaua Procope ... şi cere expulsiunea iniţiatorului care a semnat biletele de 
invitaţiune la ponci .
Ministrul cheamă pe prefectul poliţiei să-i dea relaţie despre conspiraţiunea petrecută la cafenea. Prefectul nu 
ştie nimic deocamdată despre astă afacere, dar va lua îndată informaţiuni şi va da satisfacţie d-lui Cogălniceanu. 
Norocul face ca d. Calligari să fie notat la poliţie de când cu cestiunea nihilismului, ba încă dă şi peste decretul de 
izgonire în dosare . Ministrul, pentru a îndatora pe reprezentantul României, dă ordin prefectului a executa mandatul 
de expulziune . Prefectul porunceşte unui comisar de poliţie să dea cunoştinţă lui Calligari de măsura luată contra sa. 
Comisarul găseşte de astă dată pe negăsitul de şase luni;  şi se prezintă într-o dimineaţă la 6 ore în camera d-lui 
Calligari, purtător de ordinul de izgonire, de doi franci şi de un bilet de clasa 3-a la drumul de fier până la frontiera 
ţărei unde izgonitul voieşte să se dirijeze . Cei doi franci i-a, fost daţi pentru hrana în timp de 12 ore ce i se acordase 
pentru a părăsi teritoriul francez. Inutil de a vă spune că comisarul nu a voit să dea d-lui Calligari nici unul din 
rezoanele care a motivat expulziunea sa.
Pentru a nu fi izgonit prin forţă d. Calligari s-a angajat că va părăsi Francia în timpul ce i se cere şi că nu este 
nevoie de jandarmi pentru a-l duce la gară. Într-adevăr, în aceeaşi zi la 7 jum . ore seara d. Calligari a luat trenul cu 
destinaţia pentru Italia, s-a suit într-un vagon de clasa 1 şi s-a oprit la Turin , de unde adresează d-lui Cogălniceanu 
expresiunea  profundei  sale recunoştinţe pentru nepreţuitul serviciu ce i-a adus  procurându-i  ocaziunea de-a fi 
cunoscut ca om mare politic de către trei state europene: Francia, Italia şi România. 
 
[24 — 25 aprilie 1881]
 
 
[„A DISCUTA CU IGNORANŢA ..."]
 
A discuta cu ignoranţa şi cu reaua credinţă e o foarte spinoasă misiune.
În unul din numerele trecute am emis o teorie, naturalistă oarecum, asupra esenţei unora din aşa-numitele acte 
mari ale patrioţilor. Am arătat de ex. că revoluţia socială la noi a pornit de sus şi n-a însemnat decât o înmulţire a 
oligarhilor vechi, de rasă, prin elemente de o estremă incertitudine de origine, provenienţă şi merit.
„Românul" polemizează cu noi a propos de aceasta.
Aristocraţia adevărată, după a noastră părere, are un mare şi esenţial rol în viaţa unui popor. Dar pentru a fi 
adevărată [î ]i trebuie anume condiţii de existenţă, şi mai cu seamă trei, fără de cari ea cată a fi privită ca uzurpaţiune. 
Se cere să fie istorică, puţin numeroasă, în posesiune de mari bunuri imobiliare.
Sub ,,istorică" înţelegem că trebuie să fi răsărit din dreptul public propriu al unui popor şi câştigată prin merite 
pentru el. E preferabil ca aceste merite să se datorească caracterului mai mult decât inteligenţei. Căci un caracter drept, 
viteaz şi generos se moşteneşte şi e o mare calitate politică, pe când inteligenţa se poate recruta din tot ce produce mai 
bun o generaţie, ea e aliata naturală a acestor caractere, dar din nefericire 
nu se moşteneşte cu atâta siguranţă. Apoi aristocraţia trebuie să fie puţin numeroasă, pentru ca alături cu ea să aibă loc 
meritele personale din orice generaţie; în fine trebuie să fie în posesiune de mari bunuri imobiliare, pentru că asemenea 
bunuri nu sunt supuse pericolului pierderii, îl fac pe om neatârnat de jocul banului şi-l pun în legătură cu brazda şi cu 
populaţia istorică a ţării.
Daca croitoria şi ceasornicăria sunt meşteşuguri ce corespund cu anume bresle de oameni, şi politica generală a 
unui stat, modul de a asigura tuturor cetăţenilor măsura cea mai mare de bunăstare şi de linişte, e un meşteşug, care 
corespunde c-o breaslă . De aci vom vedea că statele c-o oligarhie avută şi puţin numeroasă au avut un trai lung şi 
strălucit pe pământ . O mână de patriciani au făcut din Roma o împărăţie universală şi tot o mână de patriciani au 
condus soarta rasei engleze, care-n două sute de ani au ajuns a fi cea mai răspândită , mai puternică şi mai avută din 
rasele europene.
Cumcă tot ce e organic e menit morţii e sigur; deci şi statele şi formaţiunile etnice. Cestiunea e în ce condiţii un 
stat trăieşte mult şi în ce condiţii boleşte şi cade repede. De cîte ori vom deschide istoria vom vedea însă că statele scad 
şi mor sau prin demagogie, sau prin despotism , şi că existenţa normală şi regulată, asigurarea celei mai mari libertăţi de 
dezvoltare e oligarhia celor drepţi prin caracter, sprijiniţi de cei înzestraţi cu minte.
Nicicând , dar absolut nicicând n-a existat rivalitate între aristocraţia de naştere şi aristocraţia intelectuală; dar 
amândouă  . acestea au aflat adesea un duşman în aristocraţia averii mobiliare, a banului. Posesiunea acestuia se 
datoreşte unei mişcări universale, cosmopolite a bunurilor; întâmplarea şi adeseori calităţi rele favorizează câştigarea 
lui; oamenii pe cari el [î ]i ridică n-au nevoie de nici una din laturile cari dau mărime fiinţei omeneşti, nici de caracter, 
nici de inteligenţă.
La români îndeosebi observăm cea mai mare putere politică şi relativ cea mai mare avere în timpii oligarhiei , în 
timpul dinaştilor munteni şi moldoveni. Îndată ce ridicarea pe scara socială nu se mai datoreşte caracterului, ci altor 
aptitudini, statele încep să dea îndărăt, până ce în fine cad cu totul sub domnia turcească, reprezentată prin fanarioţi. În 
timpul de cădere vedem domnia cumpărându-se cu bani, cu tribut şi pescheş , şi tot în timp de cădere, conchidem, 
partidul roşu cumpără puterea de la străini prin concesia Strousberg, tot în timp de cădere se cumpără  stăpânirea 
politică în ţară, dându-se 60 la sută pe hârtii ce nu făceau decât 20 la sută.
,,Românul" zice:
 
Aşadar pentru aceşti pretinşi boiari a mă răscumpăra din robie (Strousberg).este mai rău decât a plăti mereu ca rob?
 
E robie Stroussberg? Asta voiam s-o ştim şi noi din gura ,,Românului". Actul de robie a fost convenit de d. 
Brătianu cu călcarea Constituţiei, fără votul Corpurilor legiuitoare şi pus în lucrare în contra unui vot formal al 
Senatului.
,,Românul",  înciudat  de  adevărurile  aspre  ce  le  spunem  partidului  său,  are  naivitatea  de  a  da  dreptei 
conservatoare pe ilustrul Crawley ca revers al ilustrului Strousberg. Foaia oficioasă binevoieşte a uita că atât guvernul 
cât şi dreapta Camerei au fost contra lui Crawley şi că concesia se datoreşte unor elemente cari au stat mai târziu alături 
în guvern cu d. Brătianu sub nume de centralişti sau de liberali. Nu învinovăţim aci pe cei amăgiţi, între cari sunt mulţi 
oameni onorabili, dar ,,Românul" ştie foarte bine că amăgitorii adevăraţi au fost escluşi din Camera conservatoare, sub 
alt pretext poate, dar ştiind toată lumea pentru ce.
Dar fiindcă e vorba de efectele  declasării  generale şi a ridicării cafenelelor în Adunări,  rezumate  toate sub 
numirea de sistem liberal, vom arăta pe scurt efectele acestui sistem.
D-nii de la ,,Românul" ne spun că poporul sub sistemul vechi era robit, sărac, la discreţia oricui. Noi o negăm 
aceasta; dar în sfârşit să admitem că aşa ar fi fost. Să vedem ce lumini revarsă statistica asupra acelei robii.
Locuitori erau în ţară:
La 1844 . . . . . . . . . . . . .3 şi jum [ătate ] milioane;
La 1854 . . . . . . . . . . . . .4 milioane;
La 1859 . . . . . . . . . . . . .4 şi jum [ătate ] milioane. 
La 1859 mureau 57 la sută de născuţi ; la 1878 mor 101,7/10 la sută de născuţi .
Iată dar un popor robit care sporea repede sub reacţiunea împilătoare , şi care scade repede, sub domnia unei 
înfiorătoare mortalităţi , dar sub regimul îngăduitor al libertăţii.
Ciudată pare a fi fost robia neamului românesc.
Care să fie însă cauza acestei scăderi ?
Noi credem că următoarea. Boierii erau puţini, erau avuţi, nu costau aproape nimic din munca publică, dovadă 
ridicolele bugete ale domniilor naţionale. Liberali şi patrioţi de meserie, cari trăiesc de la ţară, sunt câtă frunză şi iarbă, 
plus milionul de străini imigrat pe căile ferate Stroussberg, cari, împreună cu declasaţii societăţii române, formează 
clasele  consumatoare  faţă cu singurul producător, ţăranul.  Sânteţi scumpi  împreună cu prietenii d-voastră cu tot, 
onorabili patrioţi!
O mai crudă ironizare a întregului sistem al declasării decât aceste câteva cifre nu se mai poate.
,,Noua Românie liberă şi independinte , noul rigat făptuit prin eroismul românilor" are un mic cusur . Mănâncă 
români şi naşte străini şi patrioţi de meserie.
,,Românul" zice că roşii au guvernat puţin în ţară. E foarte adevărat, dar oare ceea ce fac roşii într-o zi poate 
cineva desface într-o sută de ani? Un nebun aruncă o piatră, zice proverbul, şi o sută de 'nţelepţi nu pot s-o scoată. 
Regele Stroussberg le votează într-o zi dar ţine nouăzeci de ani; cărăturile Warszawsky au ţinut  câteva  luni, dar 
urmările epizootiei se resimt şi acum; o babă nebună au adus ciuma în Vetlianca , dar a pus Europa întreagă în mişcare. 
Şi daca aţi lucra numai după instinctele d-voastră, dacă n-ar mai pune natura şi împrejurările piedeci, nu cinci ani, cinci 
luni v-ar fi de-ajuns pentru ca praful să s-aleagă de ţara aceasta.
 
[26 aprilie 1881]
 
 
[„ÎNTÂMPLAREA A VOIT ... "]
 
Întâmplarea a voit să întrunească în cabinet pe trei miniştri cari stau în oarecari legături cu fondurile şcolare 
macedoromâne. Unul s-a interesat de ele, deputat fiind, un altul fiind ministru plenipotenţiar la Constantinopole, al 
treilea, d. Ferichidi  , fiind student în străinătate, s-a bucurat de un ajutor însemnat dintr-un asemenea fond, a. fost 
susţinut la învăţături în calitate de macedoromân .
,,Binele public" are meritul de a fi  reîmprospătat  cel  dendâi cesti  [unea] testamentului fostului mitropolit al 
Ungro - vlachiei , Dosithei .
Pe la începutul secolului nostru şi pe la finele celui trecut, pe când se inaugura redeşteptarea  naţională prin 
scrierile istorice şi filologice ale unui Şincai şi Petru Maior, a început a se trezi conştiinţa naţională şi în macedoromânii 
presăraţi în colonii comerciale din Pesta, Viena, Triest şi în ţările noastre. Mari neguţători de lână şi producte, mulţi 
dintre ei milionari, unii ridicaţi la ranguri nobilitare de către monarhii Austriei, ei fură atinşi de mişcarea plină de 
înălţare sufletească a o mână de învăţaţi şi, văzând decadenţa în care poporul lor numeros se afla în toate provinciile, 
sprijiniră întreprinderile literare şi de cultură de la începutul secolului.
Listele de subscripţie alăturate la toate tipăriturile din vremea aceea dovedesc această tendenţă  cu de prisos. 
Macedoromânii aşezaţi în ţările noastre se distinseră prin donaţiuni făcute pentru scopuri de cultură. Astfel temeliile 
Academiei Române s-au pus prin fondul lăsat de un  macedoromân  . Alte  testaţiuni  a căror întrebuinţare  rămâne 
necunoscută sunt al lui Musicu , Castrişoae , Dima Serachitopol , care a construit o şcoală în Vlacho - castania din 
Tesalia, înzestrând-o cu moşia Păltenii ; a lui N. Mihail din Craiova, care testă un venit anual de 500 galbeni pentru o 
şcoală de fete în Megarova şi în fine donaţiunea mitropolitului Dosithei , din care s-au crescut o sumă de tineri în 
străinătate. 
La 1876, fiind ministru de justiţie, d. Ferechide , care, precum am zis, a studiat în străinătate, ajutat din acest 
fond Dosithei, a fost interpelat în Cameră şi întrebat daca epitropia dă sau nu cuiva socoteli despre gestiunea ei.
D. Ferechidi a cerut dosarul de la tribunal ca să-l studieze, însă,  demisionând în zilele acelea chiar, n-a mai 
răspuns la interpelaţie.
La 1878 i s-a făcut o interpelaţie d-lui Chiţu, pe atunci ministru al învăţăturilor publice.
Dosarul , care e format în anul 1850 şi poartă n-rul 123, e la tribunalul Ilfov , secţia a II-a civilă.
Stând d. N. Creţulescu ministru al învăţăturilor, a dat mandat la doi din advocaţi ca să ceară de la epitropi pe cale 
judecătorească socotelile pe curs de cincizeci de ani, de la 1829 pân'la 1879. Advocaţii cer în adevăr seamă, înfăţişarea 
se fixează pentru ziua de 16 marte 1880, când , c-o săptămână înaintea înfăţişării , d. Vasile Boerescu, numit ad interim 
ministru al instrucţiei, revoacă mandatul dat advocaţilor, amânându-se soluţiunea.
Prin oricâte peripeţii a trecut afacerea, fie ele întâmplătoare , ca epizodele din Odisee , fie corect conduse, ca 
firul novelelor spaniole, e evident că, odată ce presa întreagă, fără deosebire de partid, s-a ocupat cu ea, ni se datoreşte o 
rază de lumină în sacramentala umbră a unei gestiuni necunoscute în curs de cincizeci de ani.
Comunicatul d-lui Boerescu, prin care explică retragerea mandatului dat advocaţilor pe cuvântul că nu studiase 
bine afacerea, putea fi suficient ca soluţiune momentană. Dar din timpul acelui comunicat orice ministru a putut să 
studieze dosarul şi să reînceapă firul unde-l lăsase d. N. Creţulescu.
Pe cât ştim administraţia acestui din urmă fond a fost pe deplin corectă. Dar natura lucrului, testaţiunea pentru 
un scop public şi naţional, cere oarecare publicitate, fie în margini cât de restrânse , fie chiar redusă la citarea numelor 
acelor bărbaţi cari s-au crescut din acele fonduri. Într-un timp în care insulele etnice ale marelui popor care cuprindea în 
evul mediu cea mai mare parte a Peninsulei Balcanice încep a simţi din nou deosebirea lor de ceilalţi şi sunt dominate 
de instinctele unei proprii vieţi naţionale, s-ar putea da întrebuinţării acestor fonduri o direcţie mai spornică, mai 
potrivită cu interesele de cultură a poporului românesc. Nu macedoromâni trăitori în ţara noastră, la a căror cultură nu 
se opun nici piedeci economice, nici politice, ci macedoromâni din chiar locurile clasice ale aşezării lor ar putea fi 
încurajaţi la studii, pentru binele regiunii în care au fost născuţi şi a conaţionalilor lor din acele regiuni.
Iată cestiuni pe cari le punem fără nici o idee preconcepută , lăsând cu totul afară din discuţie întrebuinţarea ce s-
au făcut în trecut de aceste fonduri şi voind a indica, întru cât priveşte viitorul, puncte de vedere mai largi şi mai 
generoase.
 
[27 — 28 aprilie 1881]                              
 
 
[„DE DOUĂ ORI..." ]
 
De două ori d. Iorgu Radu a fost ales senator de către colegiul I de Bârlad , de două ori majoritatea patrioţilor de 
meserie au invalidat alegerea lui. În sfârşit a treia oară d. Iorgu Radu iese din urnă cu o majoritate şi mai mare, încât 
credem că de astă dată nimeni nu ar mai îndrăzni de a se atinge de această alegere de trei ori confirmată de acelaşi 
colegiu în ciuda guvernului şi a servilei lui majorităţi parlamentare.
Nu ne vom ocupa nici de cauza nici de pretextele invalidării întâielor două alegeri ale bârlădenilor . Am ajuns 
atât de departe în ţara noastră încât e destul ca cineva să nu caute a parveni, e destul ca cineva să nu voiască a se face 
deputat şi ministru spre a-şi plăti datoriile sau a căpăta funcţii inamovibile , pentru ca piano piano să fie descris ca 
inamic al dinastiei sau în genere a ordinei existente de lucruri. Din contra, daca e mem - 
bru al ,,Internaţionalei" şi n-are alt rege decât pe Marx , şeful socialiştilor din Londra, daca a proclamat republica de la 
Ploieşti, dac-a  fraternizat  cu  Rocherfort  , dac-a protestat în contra erigerii regatului şi a băut în sănătatea viitoarei 
,,Republice Române" poate fi sigur că, întors în tară, va fi deputat, ministru, membru la Curtea de Casaţie, director de 
drum de fier sau de Bancă Naţională, c-un cuvânt că-i vor merge lucrurile strună.
D. Iorgu Radu n-are din nenorocire, nevoie de-a deveni membru al Parlamentului pentru a-şi plăti datoriile 
speculând cu acţii Strousberg, n-are nevoie de a se face ministru pentru a fi numit la Casaţie, e un om neatârnat şi prin 
poziţie şi prin caracterul său, deci om periculos şi sectei roşie şi apetiturilor ei. De aci urma fireşte ca să se invalideze 
alegerea unui asemenea inamic natural al sistemului gheşefturilor , cumulului şi a altor virtuţi patriotice practicate pe o 
cale atât de largă.
Bârlădenii în special au mai avut şi alt motiv pentru a persista în alegerea lor. Judeţul Tutovei e dat în antrepriza 
unei singure familii, a unei singure dar numeroase dinastii locale, care, cu căţel cu purcel, cum zice proverbul, a 
monopolizat şi funcţii şi interese publice şi totul. Înţelege oricine că domnia unei asemenea dinastii locale, care 
administrează judeţul conform intereselor private ale membrilor ei, cată să devie nesuferită pentru judeţeni , cată să 
trezească în ei toate rămăşiţele de spirit de reacţie în contra unui sistem de procopseală şi de nepotism exercitat ca 
meserie.
Publicăm mai la vale corespondenţa ce ne vine din  Bârlad  asupra acestui subiect şi rugăm pe majoritatea 
Senatului să binevoiască a-şi mai încerca încă o dată puterea ei discreţionară, dac-o ţin curelele.                                
Deşi cazul din Bârlad e îmbucurător , totuşi nu avem speranţă că el s-ar repeta cu aceeaşi vigoare pretutindenea. 
Ţara legală, ţara neatârnată devine din ce în ce mai slabă în faţa ţării cumularzilor , speculatorilor de acţii, a patrioţilor 
de meserie. Mii de posturi create din nou în paralelă c-un buget de cheltuieli urcat în patru ani cu 34 la sută au pus 
aproape pe toţi aceia cari ştiu a înşira slove negre pe hârtie  albă la discreţia guvernului şi, viceversa, guvernul la 
discreţia lor. Sistemul roşu consistă în complicitatea reciprocă a miilor de pierde-vară fără învăţătură şi fără avere cu 
căpitanii lor, improvizaţi în oameni de stat şi de guvern. Ce putem spera de la asemenea stare de lucruri  decât 
perpetuarea malonestităţii demagogice la guvern, urcarea din ce în ce a bugetului cheltuielelor, scăderea şi sărăcirea 
elementelor producătoare şi suplantarea acestora prin străini? Acesta e sistemul, acestea urmările inevitabile .
Să nu vie timpul în care o reîntoarcere la stări de lucruri mai sănătoase să fie cu neputinţă şi-n care să fim siliţi a 
repeta cuvintele bătrînului Şaguna: Flere possem sed juvare non.  
 
[29 aprilie 1881]
 
 
[„O ŞTIRE DE CEA MAI MARE IMPORTANŢĂ..."]
 
O ştire de cea mai mare importanţă ne vine din Sofia. Cu toate că principele e constituţional, cu toate că 
guvernul demisionar al Bulgariei se bucură de majoritate în Adunare, plângerile continue în contra administraţiei, poate 
prea patriotice, l-au făcut pe principe să adreseze poporului bulgar o proclamaţiune prin care ameninţă cu abdicarea în 
caz de-a nu găsi din partea ţării un concurs suficient pentru îndreptarea stării de lucruri.
 
Acum doi ani — zice proclamaţiunea — o alegere unanimă mi-a încredinţat soarta Bulgariei. Nu fără preget am primit 
guvernul, pentru a duce Bulgaria pe calea progresului.
Am lucrat cu o deplină dreptate de caracter; am permis toate încercările pentru organizarea şi dezvoltarea regulată a 
principatului. Din nenorocire toate încercările au amăgit speranţele mele. Astăzi patria noastră este discreditată în străinătate. 
Această stare de. lucruri au zdruncinat credinţa poporului bulgar în justiţie. Pentru a asigura liniştea ţării, libertatea şi nepărtinirea 
alegerilor, am însărcinat pe ministrul de război, generalul Ehrenrot , de-a compune un cabinet provizoriu până la hotărârea unei 
Mari Adunări Naţionale care se va convoca. 
Dacă această, Mare Adunare va ratifica condiţiile indispensabile guvernului, condiţii cari vor fi indicate de către mine şi a 
căror lipsă e defectul fundamental al stării actuale, atunci şi numai în acest caz mai pot păstra coroana şi purta responsabilitatea ce 
mi-o inspiră temerea de viitor. Am jurat pe Constituţie; voi păzi jurământul meu. Acest jurământ mă, obligă a avea în vedere 
prosperitatea ţării. Consider deci ca o datorie  sfântă  pentru mine de-a declara solemn că starea actuală de lucruri îmi face 
imposibilă executarea misiunii mele.
Întemeindu-mă pe Constituţie, am hotărît a convoca o Mare Adunare Naţională, organ suprem al voinţei naţionale, şi de-a-i 
remite coroana mea împreună cu destinele Bulgariei.
În caz contrariu sunt hotărît a părăsi tronul princiar, cu părere de rău, dar cu conştiinţa de-a-mi fi împlinit misiunea pân-în 
capăt.
 
Marea Adunare Naţională de care vorbeşte principele în manifestul său şi care ar avea a primi sau a refuza 
bazele unei organizări posibile a ţării e precum se vede o Constituantă ; cabinetul format sub prezidenţia generalului 
rus, Ehrenroth , e un cabinet de tranziţie, menit a garanta libertatea alegerilor şi mai cu seamă neinfluenţarea lor din 
partea patrioţilor de meserie, cari se vor fi înmulţit repede şi în Bulgaria. Trebuie să se fi înmulţit, căci, una, au avut 
exemplul luminos al  Bosnagiilor  şi Caradalelor de dincoace de Dunăre, al doilea, formaţiunea demagogiei merge 
repede într-o ţară a cărei continuitate de dezvoltare istorică a fost nimicită prin dominaţiunea străină şi care este ea 
însuşi o creaţiune politică proaspătă.  Când  într-o ţară trecutul n-a distins pe omul de merit de cel de  rând  ,  când 
conştiinţa publică şi împrejurările  sunt  turburi şi departe încă de  cristalizaţiune  , ajung, ca şi la apa cea turburată, 
gunoiele deasupra. A striga pe toate uliţele şi pe toate tonurile patrie, libertate, egalitate, fraternitate! nu e un merit nici 
la noi, nici în Bulgaria, nici undeva în lume. Dar cine nu are altul îşi creează din asemenea strigăte un titlu de 
recomandaţie, precum Caligari îşi creează unul din proclamarea ,,Republicei Române" în depărtatul Paris.
Surpată  din toate părţile de valurile demagogiei şi de apetiturile  nesăţioase  ale  secrei  patrioţilor de meserie, 
Bulgaria, după mărturisirea propriului ei Domn, are trebuinţă te-a recunoaşte că un stat, pentru a exista, are nevoie de 
anume condiţii organice, cari du pot fi nici produsul fantaziei, nici jucăria întâmplării , ci cată să răsară dintr-o limpede 
necunoaştere a funcţiunilor esenţiale ale lui. 
Dar ceea ce izbeşte vederea sunt analogiile cari există între stările de lucruri de la noi şi cele de dincolo de 
Dunăre. În orice caz între Costinescu, Carada, Pătărlăgeanu, între ignoranţa şi nesăţioasa demagogie română pe de o 
parte şi între cea bulgară, recrutată din elemente cu totul asemănătoare, nu poate exista o deosebire esenţială. Ai noştri 
sunt mai practisiţi , iată totul. Demagogia aceasta are majoritatea în Adunare. Cu toate acestea principele s-a convins de 
absoluta ei incapacitate de-a da o organizare sănătoasă statului, o convincţie pe care şi-o formase Vodă Cuza despre 
demagogia de la noi, şi voieşte să sustragă statul de sub dominaţiunea exclusivă a elementelor acestora.
Şi la noi lumea politică în genere, d. I. Brătianu îndeosebi, s-au convins că, cu organizarea actuală, ţara poate fi 
un teren favorabil pentru colonii străine, dar e departe de-a întruni condiţiile unei moşteniri istorice a poporului român. 
Cine suferă sub organizarea iscodită, de d-nii C.A. Rosetti şi Carada e mai cu seamă poporul autohton .
Cu toate acestea conştiinţa publică viciată şi lănţuită de miile de mijloace de corupţie pe cari le întrebuinţează 
partidul demagogic a pierdut coarda unei puternice reacţii contra acestui sistem. de înjosire a caracterelor şi de egalizare 
a ignoranţei şi apetiturilor cu adevăratele aptitudini de oameni politici.
Dar analogia cea mai mare există între ceea ce face principele Bulgariei acum şi-ntre ceea ce un om politic, 
săvârşit din viaţă, propunea M. Sale Regelui la venirea sa în ţară.
Acest bărbat politic îi spunea M. Sale că nu trebuie să primească cu ochii închişi o organizare pusă la cale într-o 
singură noapte de către doi demagogi, ci să ceară timp de reflecţie, să studieze ţara, să ceară consilii de la oameni 
obicinuiţi cu conducerea statului şi să propună acele modificări ale proiectului de Constituţie cari ar fi absolut necesare 
pentru o dezvoltare regulată şi organică a ţării. M. Sa părea la început dispus să asculte aceste consilii; dar, împins pe 
de-o parte de presiunea demagogiei, pe-atunci atotputernică, necunoscător de ţară pe de altă parte, a primit proiectul 
astfel cum s-a votat de Adunare. Cu toate astea e de natura oricărui pact ca amândouă părţile să puie reciproc condiţii şi 
ca stipulaţiunea lui definitivă să fie rezultatul unor concesiuni reciproce. 
Cu câţiva ani în urmă M. Sa a recunoscut că acel om de stat a fost singurul care a voit serios şi binele ţării şi al 
tronului. Dar era prea târziu . Declasarea , ridicarea în sus a existenţelor catilinare se consumase repede; statul roman 
era condamnat de-a se vedea  stăpânit  de Caradale şi de Costineşti, de ignoranţa împreunată cu specula intereselor 
publice.
 
[30 aprilie 1881]
 
 
[„ CITITORII ÎŞI VOR FI ADUCÂND AMINTE..."]
 
Cititorii îşi vor fi  aducând  aminte că n-am făcut un prognostic tocmai strălucit calităţilor intelectuale ale 
actualului prezident de Consiliu. Deşi cam demult d. Dim.. Brătianu nu se mai arătase în avanscena vieţii publice, 
preferând  a-şi ascunde în  semiumbra misiunilor  diplomatice şi extraordinare pretinsele sale calităţi de om de stat, 
ţineam minte din trecutul d-sale de ministru de resort că tocmai  lux  ecclesiae  nu este, că nici iarba de puşcă n-o 
inventase ; nici suferise durerile de naştere ale vreunui mare adevăr, dureri ce nu sunt a se confunda nici cu migrena , 
nici cu guturaiul .
şi 'ntr-adevăr discursul program al d-lui prezident de Consiliu a venit să confirme numaidecât părerea noastră. 
Câteva pasaje din acesta vor arăta cititorului inteligent aluatul din care e frământat omul nostru de stat.
 
D-lor deputaţi, permiteţi-mi mai întâi a vă oferi toate mulţumirile mele pentru măgulitoarea amiciţie cu care m-aţi onorat 
şi aţi bucurat inima mea.
Maiestatea Sa Regele, ţinând seamă de dorinţa exprimată de mulţi din dv., a binevoit a mă însărcina cu formarea noului 
minister, care are onoarea a se prezenta astăzi înaintea d-voastră.
 
După această introducere, d-sa urmează cu citirea mesajului regal de numire a ministerului, cu n-rul de registru 
cu tot.
Întrebarea e când , unde, cum d. Brătianu a fost onorat c-o măgulitoare amiciţie din partea deputaţilor şi când 
mulţi dintre aceştia şi-au esprimat dorinţa de care M. Sa Regele a ţinut seamă. D. prezident de Consiliu ştie desigur că 
ceea ce se petrece îndărătul culiselor ca tripotaj , ceea ce pune la cale d. C.A. Rosetti în complicitate cu onor. Carada nu 
suferă  deloc  lumina  unei  serioase  şi  demne  publicităţi  .  Numai  o  amiciţie  public  mărturisită  prin  susţinerea 
ministeriului, numai o dorinţă oficial esprimată a majorităţii de a-l avea prezident de Consiliu, numai o cerere oficială a 
Adunării în favorul d-sale pe lângă M. S. Regele puteau fi obiectul unei mulţumiri publice, obiectul celor dendâi vorbe 
ale celui dendâi ministru în întâiul cabinet al noului regat. A aduce într-un discurs program mulţumiri pentru ceea ce s-a 
petrecut la Herdan ori în alt birt , unde nu se adună liberalii în calitate de oameni publici, ci într-aceea de consumatori 
de băuturi, e, după a noastră părere, o necuviinţă.
Dar iată cum urmează d. prim ministru :
 
Acum, d-lor deputaţi, negreşit că voiţi să vă dau citire programului nostru ministerial. Mai mult decât oricine, eu doream să 
facem un program, eu mai cu seamă, care nu ştiu vorbi, doream să vă arăt că mă pricep puţin la scris.
În adevăr, nu sunt vorbitor , dar răul nu este aşa de mare, fiindcă sunt destui vorbitori , oratori, sirene, pe băncile Adunării 
şi poate chiar pe banca ministerială. Dar, cu toată mâncărimea ce aveam de a aşterne un program, m-am stăpânit şi nu l-am făcut, şi 
iată pentru ce: în viaţa mea am avut fericirea ca niciodată nimeni să nu-mi zică că nu crede ceea ce i-am spus; şi-mi era teamă ca de 
astă dată să nu pat acest neajuns, cu atât mai grav că el ar fi venit din partea întregei naţiuni prin reprezentanţii săi.
În adevăr, programele s-au cam deocheat . Pentru aceste motive am crezut că e mai bine să schimbăm sistema şi, în loc să vă 
promit acum cîte în lună şi cîte în stele într-o frumoasă programă, mai bine, să am să vă dau seamă peste câteva luni de ceea ce voi fi 
făcut. . . Dar ca să facem această îndreptare trebuie ca fiecare să fie la locul său: hoţul în puşcărie, acei cari speculă binele public în 
interesul lor în carantină , iar omul onest la lucru. Mai mulţi cu cari am avut ocaziunea să vorbesc la venirea mea la minister mi-au 
zis că nu vom avea cu cine face aceste îndreptări, căci în ţara aceasta nu sunt oameni oneşti. 
Eu, d-lor, nu împing scepticismul meu pân - acolo şi cred că mulţi sunt oameni oneşti în ţară. Dar chiar dacă aş admite că, în 
adevăr, n-avem oameni oneşti, [î ]i vom face. Românul are facultatea de-a se schimba cu o mare înlesnire şi în bine şi în rău.
Sunt dar încredinţat că cu o justiţie imparţială şi cu o voinţă energică mulţi din aceia cari până acum treceau că sunt rău 
nărăviţi se vor îndrepta; şi cu chipul acesta vor deveni utili ţării, şi ei înşişi se vor simţi fericiţi de-a avea conştiinţa împăcată, liniştită.
 
D. prim ministru , voind să arate că se pricepe niţel la scris, simţea mâncărimea de-a aşterne un program şi de-a 
promite în el câte-n lună şi-n stele; dar programele s-au cam deocheat.
Iată stil de prezident de Consiliu şi de discurs program , care desigur va avea onoarea a fi reprodus de presa 
europeană!
Dar caracteristic e pasajul în care d-sa declară că oamenii cari l-au onorat c-o măgulitoare amiciţie şi i-au 
bucurat inima i-au zis totodată că nu poate conta pe ei pentru a îndrepta lucrurile, căci în ţara aceasta nu sunt oameni 
oneşti. D-sa nu-i atât de sceptic. Daca nu există oameni, d-sa îi va face cu frica de procuror . De frica procurorului, 
beţele d-lui Fleva date şcoalelor se vor preface în lemne groase de cer şi d. Fleva însuşi se va simţi fericit de-a avea 
conştiinţa împăcată, liniştită. De dragul împăcării şi a liniştei conştiinţei (plus frica de procuror ) cucernicul Simeon va 
administra ţara corect şi părinteşte .
După adâncimea cu care tratează cestiunile interne cată să ne aşteptăm la o tot atât [de] luminoasă espunere a 
atitudinii cabinetului în afară.
 
De altmintrelea, atât în afară cât şi în întru, vom căuta a fi pe cât se va putea mai concilianţi şi a da vecinilor binevoitorul 
nostru concurs în tot ce n-ar atinge propriele noastre interese. Dar dacă cineva s-ar încerca a întrebuinţa silnicia , a atinge un singur 
păr al României, oh! atunci, puteţi fi siguri, voi apăra-o cu pasiune, cu furia tigresei cari 'şi apără puii, căci şi eu, în curs de o 
jumătate secol, am purtat pe sânul meu, am încălzit cu a mea suflare pe mândra şi draga noastră Românie.
 
D. Dim. Brătianu promite vecinilor (împărăţiei Habsburgilor şi celei a Romanovilor) binevoitorul său concurs. 
Fără îndoială marile puteri vor fi încântate că d. Brătianu catadicseşte a avea atâta bunăvoinţă cu ele.                         
Altceva este daca s-ar atinge un păr al României! 
Pân' acum ştiam că România e o noţiune geografico - politică ; c-ar fi păroasă nu ştiam încă. Ba mai mult încă, 
ea este puiul d-lui Brătianu, căci el i-a fost doică cinzeci de ani şi o va apăra, nu ca un tigru, ci ca o tigresă .
Stil de prim ministru şi de discurs program !
Când cineva şi cunoaşte cusurul de-a nu putea vorbi într-un mod demn şi potrivit cu împrejurările şi când are 
nenorocirea de-a fi numit ministru prezident se mărgineşte la acel stil sobru şi sans accent pe care-l obicinuiesc oamenii 
de stat ce nu au darul vorbirii şi care se numeşte stil oficial. Acest stil e sărac în adevăr şi abstract , dar are avantajul de-
a nu fi ridicol. Nu ştim daca d. Brătianu [î ]şi închipuieşte ce efect va face mâncărimea d-sale, perii României şi furia de 
tigresă , spuse de la înălţimea la care se află [ş]i reproduse în ziarele europene!
Tot  bătrânii  înainte,  bătrânii  din veacul al şaptesprezecelea! Ce lipsite de demnitate internă  şi  formală, ce 
comune sunt aceste espectoraţiuni când gândim că e primul discurs program al primului cabinet al regatului!
Pentru a şti ce însemnează a vorbi demn şi totuşi întrebuinţând  figuri, i-am recomanda d-lui Dim. Brătianu 
citirea  prefeţei  ce-o face Miron Costin  Cronicei sale. Şi din el vorbeşte durerea de ţară şi iubirea neamului, dar 
amândouă sunt adevărate şi de aceea el află forma adevărată, demnă, lipsită de afectaţie ! Cine afectează în espresia 
sentimentelor sale dovedeşte că mai nu le are, mai nu e în stare a le avea!
 
[1 mai 1881] 
ASASINII LUI ABDUL-AZIZ
 
De mai mult timp sultanul a pus să se descopere şi prindă toţi câţi vor fi participat la destituirea şi asasinarea lui 
Abdul-Aziz. Este întrebare daca tocmai astăzi e timpul oportun pentru a scormoni Imperiul şi a mai agita spiritele şi 
prin această afacere. Însă sultanul se vede că şi-a propus a pedepsi după merit pe acei criminali şi voia padişahului cată 
să se facă. Ziarului ,,National-Zeitung" din Berlin i se scriu din Stambul următoarele amănunte interesante:         
 
Atenţiunea opiniunii publice este îndreptată asupra celor ce se petrec în palat. După cum se ştie, este vorba de procesul 
asasinilor sultanului Abdul-Aziz. Vor fi trase la răspundere şi toate persoanele cari au luat parte la destituirea acelui sultan. Redif 
Paşa şi  Mahmud - damat  Paşa  sunt  ţinuţi  prinşi  în  Jildiz-kiosk  . Ca la optzeci de ofiţeri din garnizona capitalei au fost 
transferaţi prin depărtate corpuri de armată numai pentru că, în timpul comiterii acelei crime, se aflau în Constantinopol. Numai 
pe Midhat Paşa, care, cu Hussein-Avni. a fost în fruntea revoluţiunii, nu s-a cutezat a pune mâna până acum. Se zice însă că în 
curând va veni şi rândul lui. Ambasadorul turcesc din Berlin, Sadullot - bei , este de asemenea ameninţat în poziţiunea sa în urma 
cercetărilor făcute în privinţa uciderii lui Abdul-Aziz. Ambasadorul este deja chemat la Stambul . Acuzarea ce i se aduce este că, în 
numele sultanului, Abdul-Aziz ar fi scris o epistolă falsă către Murad (succesorul lui Abdul). Oarecari ameninţări ce conţinea această 
scrisoare au înfuriat pe Murad şi l-au făcut să aprobe omorul proiectat . În urma acestora nenorocitul sultan Abdul-Aziz a fost 
strămutat în acel palat părăsit, unde apoi s-a comis omorul.
 
[1 mai 1881]
[„CRIZA POLITICĂ ..."]
 
Criza politică intervenită prin retragerea parlamentar  inesplicită  a d-lui Ion Brătianu a intrat după  cât  ni se 
asigură într-o nouă fază.
D. Ion Brătianu s-a retras pentru că, având în vedere opera unei reorganizări interioare a ţării, a crezut ca nu 
poate afla între roşii nici inteligenţa, nici onorabilitatea necesară unei asemenea opere. Esceptând masa votatorilor , 
aproape toţi roşii, cari, de bine de rău, se pricep puţin la scris ori la vorbit au perindat banca ministerială. Sunt prea 
puţini aciia cari n-au fost deja miniştri, căci în cele 38 de cabinete formate şi reformate de cancelarul de la Măgura au 
avut loc toţi, pentru a-şi dovedi pe rând insuficienţa intelectuală şi politică. În adevăr, afară de d-nii Fleva, Costinescu şi 
Dimancea, toate somităţile partidului roşu au fost consiliari ai tronului, fără ca acesta să se fi resimţit în mod esenţial de 
mărimea sau fertilitatea consiliilor date de membrii marelui partid. Uzaţi repede, neinspirând nici o încredere deosebită 
în aptitudinile lor politice,  fiind cumplit de egali din punctul de vedere al apetiturilor şi al talentului, pietrele 
caleidoscopului ministerial al d-lui Brătianu au dat pân' acum toate combinaţiile posibile, fără ca vrouna să fi fost mai 
fericită decât celelalte. Unelte netrebnice ale unei politici personale, ele sunt nule şi neputincioase fără maistrul care le 
dădea o însemnătate ce n-o merită şi-i îmbrăca în roluri ce nu se potrivesc cu ei.             
Dar dacă, printr-o politică personală, aceste individualităţi erau  cât  se poate de  flexibile  , de  dependente  şi 
neînsemnate, pentr-o politică de stat ele nu  sunt  bune la nimic, şi d. Brătianu a crezut un moment a putea recruta 
elemente din alte partide pentru a pune în lucrare reorganizarea sa. Toate încercările acestea au rămas, precum se ştie, 
fără rezultat; nimeni n-a voit să-i dea ajutorul solicitat şi d. I. Brătianu se vedea redus a urma acelaşi joc, a înlocui pe 
Giani cu Fleva ori pe Stolojan cu Dimancea, joc nefolositor, de care ţara e dezgustată, fiind păpuşile prea cunoscute şi 
piesa reprezentată cu ele prea monotonă. 
În urma infructuozităţii încercărilor sale d. Ioan Brătianu se retrage, păstrîndu-şi prestigiul intact, lovind însă cu 
atît mai greu în acela al amicilor săi politici.
Întors însă zilele din urmă de la Măgura, d-sa reintră în conventiculele partidului ţinute la Herdan şi are aerul de 
a lua din nou parte la politica activă a coreligionarilor săi politici. Aceştia au iscălit chiar o hîrtie prin care se obligă a i 
se supune şi a-i da ascultare. Dacă ar fi aşa, daca d. Brătianu simte necesitatea de a lua din nou conducerea partidului 
roşu, cată să mărturisim că aceasta i-ar slăbi prestigiul, că ar pierde tot ce a cîştigat prin o retragere la timp. Daca s-ar 
dovedi că şi această retragere n-a fost decît comedie opinia publică s-ar întreba ce înseamnează această comedie şi n-ar 
găsi nici un răspuns.
Existau în adevăr o sumă de indicii că retragerea are un fond serios.
Era în adevăr de mirare ca ministrul care luase iniţiativa proclamării regatului să abdice de la cîrmă tocmai 
pentru timpul festivităţilor încoronării, deşi medalia comemorativă a acestor serbări, bătută de mai nainte, cuprinde 
numele său ca ministru-prezident. Daca motivul retragerii ar fi fost osteneala sau saţiul de afaceri desigur că regele i-ar 
fi acordat un congediu nelimitat, fără ca să fie nevoie de demisia sa şi a cabinetului întreg. Alte cauze secundare, mici 
neînţelegeri cu diferitele categorii de patrioţi de meserie, n-au avut pîn-acum, după cît ştim, puterea de-al face să se 
retragă. Toată lumea era în drept de-a presupune, în favorul d-lui Brătianu, cauze mult mai adînci de nemulţumire, era 
în drept a crede că, alături cu apetiturile şi nimicnicia oamenilor de cari se-ncunjurase, paralel cu vînătorii de posturi la 
drumul de fier, la Bancă, la Curtea de Casaţie, d-sa va fi urmărind un scop mai mare şi mai generos, pe care nu-l poate 
realiza c-un partid care n-are sentimentul binelui public şi pentru care politica e o industrie, iar ţara o vacă bună de 
muls. Din momentul însă ce l-am vedea reintrînd în cercul vicios pe care l-a părăsit, din momentul ce-ar reintra în 
complicitate cu oamenii pensiilor reversibile, ale cumulului, nepotismului şi altor virtuţi, oricine ar pierde şi această din 
urmă iluzie pe care a lunecat a o avea pentru d. Ion Brătianu. Atunci am crede că nu s-a retras decît pentru a se dezbăra 
de o serie de procopsiţi şi pentru a se întoarce c-o altă serie, pe care s-o procopsească de acum înainte. Faza de 
reapropiare a d-lui I. Brătianu de partidul său e o dovadă de slăbiciune totală. Pentru opoziţie această reapropiare e 
favorabilă, căci partidul roşu, fiind în ajunul discompunerii lui, ar atrage în cădere-i şi pe şeful lui, care se retrăsese 
tocmai la timp pentru a nu-i împărtăşi soarta. Daca voieşte s-o împărtăşească desigur paguba nu va fi a opoziţiei.
 
[2 — 3 mai 1881]
 
 
[„NOUL MINISTERIU REGAL...]
 
Noul ministeriu regal, atît de bogat în asigurări monarhice, precum şi declaraţiunile reiterate ale partidului liberal 
că şi-a schimbat cu totul vederile în privirea idealului politic de constituire a statului român, renunţarea acestui partid la 
ideile republicane şi la veleităţile antidinastice ne-a făcut să răsfoim puţin amintirile unui trecut recent încă şi să 
reproducem articolul de mai la vale, îndreptat în contra unei scrieri a d-lui baron Erdmann de Hahn, publicată în 
ziarul ,,Politik" din Praga. Azi d. baron, ocupînd fotoliul de întîi ministru de finanţe al regatului, la care s-a recomandat 
prin vestitul memoriu privitor la întemeiarea succesiunii la tron, va fi interesant poate a compara fazele prin care a 
trecut un om de stat pentru a ajunge de la un aprig antidinasticism la stadiul unui călduros susţiitor al ilustrei Case de 
Hohenzollern pe tronul lui Mircea cel Mare si al lui Ştefan cel Sfînt.
 
[4 — 5 mai 1881]
[„SĂ DISCUTĂM CU «ROMÂNUL»... ?"]
 
Să discutăm cu „Românul" lucruri elementare pentru orice cunoscător  al istoriei,  să-i facem abecedarul 
istoriografiei sau fiziologiei statului? Ar fi o misiune de două ori ingrată, întâi pentru că oamenii cu cari discutăm, fie 
oricât de deştepţi, nu vor găsi în reminiscenţele celor patru clase primare şi a unui curs de violoncel elemente îndestule 
pentru a ne înţelege, apoi pentru că, coborându-ne noi chiar la nivelul lor intelectual şi copilărindu-ne mintea ca s-o 
punem pe o treaptă egală cu a lor, totuşi n-ar voi să înţeleagă, pentru că nu e în interesul lor să înţeleagă.
Într-o discuţie cu totul teoretică spusesem, de exemplu, că aristocraţia adevărată are un rol esenţial în viaţa unui 
stat. Aceasta am spus-o  bazaţi  pe cele mai strălucite exemple din istorie. Avem Roma, Anglia actuală, republica 
Veneţiei, Olanda ş.a.
Din această teorie susţinută în genere ,,Românul" ne atribuie in specie că pentru România voim domnia unei 
oligarhii  aristocratice  , deşi tot organul ilustrului Costinescu are imprudenţa de-a cita condiţiile ce le credem noi 
neapărate pentru existenţa unei aristocraţii adevărate. Se cere a fi istorică am zis noi. Poate însă exista o aristocraţie 
istorică într-o ţară în care, cu indignare şi ruşine trebuie s-o spunem, un străin ca tatăl d-lui C. A. Rosetti a fost 
asemenea boier? După epoca vechilor fanarioţi, a Caradalelor, Gianiilor , Cariagdiilor din generaţia întâia , nu mai 
poate exista aristocraţie istorică în generaţia a doua. Odată ce virusul personificat prin lepădăturile Orientului, lipsite de 
iubire de adevăr şi de curaj, a intrat în organismul viu al unui popor, nu mai poate fi vorba de aristocraţie istorică. Ea 
rămâne un ideal de invidiat, pe care puţine popoare l-au ajuns în toată curăţia lui şi de la care alte popoare, a căror viaţă 
a fost coruptă prin demagogie sau prin despotism, cată să renunţe pentru secole înainte, daca nu pentru totdeauna.
Există în adevăr familii istorice în ţară; numele lor e format în genere după numele vreunui munte din Carpaţi. 
Dar, sub domnia unui regim de ereditate care avea în vedere împărţirea averilor, în cursul timpului ele n-au putut 
păstra nici o avere destul de mare, nici o influenţă politică covârşitoare pentru a fi ceea ce baronii au fost pentru Anglia, 
patricianii  pentru Roma sau pentru Veneţia. De aceea am repetat-o de  atâtea  ori că reacţie în sensul adevărat al 
cuvântului  , reacţie ca încercare a unei  reconstrucţiuni  istorice anterioare  fanariotismului  , nu mai e cu putinţă în 
România şi nu suntem utopişti pentru a cere ceea ce n-ar fi cu putinţă nici pentru Dumnezeu din ceruri.
Dar, adevărate naturi de spioni şi de agenţi  provocatori  precum  sunt oşii  de regulă, a căror esperienţe şi 
apucături poliţieneşti sunt esplicabile prin trecutul lor misterios, ei estrag bucăţele din articole ce n-au a face unul cu 
altul şi formează apoi un act formal de acuzaţie în contra noastră. Astfel pasajul privitor la aristocraţie ca element de 
dezvoltare istorică se pune alături cu consideraţiunile ce le facem asupra manifestului principelui Bulgariei. E evident 
că n-are a face. Bulgaria nu are, nu poate avea aristocraţie, precum n-o poate avea Serbia. După bătălia din Câmpul 
Mierlei  , într-o robie de cinci sute de ani aproape sub domnia egalizatoare a unei rase străine, care ea însăşi n-are 
aristocraţie şi care totdeuna a fost domnită de despotismul obicinuit în statele Orientului asiatic , bulgarii şi sârbii n-au 
putut păstra o instituţie proprie popoarelor celor mai libere şi epocelor celor mai libere. Prin urmare cu totul altul este 
rolul manarhului în Bulgaria, cu totul alte condiţii de organizare socială cere un stat fără trecut şi unul care are trecutul 
lui istoric. Ar fi absurd din parte-ne a pretinde ca Statele Unite ale Americei să fie conduse de-o aristocraţie istorică 
când ea nu s-a putut nici naşte pe pământ american; ar fi absurd a o pretinde chiar pentru împărăţia Braziliei şi pentru 
orice stat născut în urma acelei primăveri etnice care se numeşte evul mediu.
Nici pentru ţara noastră n-am gândit vreodată de-a propune un sistem care să învieze veacul al Xvii-lea , epoca 
lui Matei Basarab.
Cu toate acestea oricine va voi să definească marele mister al existenţei va vedea că el consistă în împrospătarea 
continuă a fondului şi păstrarea formelor. Forme vechi, dar spirit pururea nou. Astfel vedem cum Anglia, care stă în 
toate celea în fruntea civilizaţiei, păstrează şi astăzi vechile sale forme istorice, pururea reâmprospătate de spiritul 
modern, de munca modernă. De aceea o şi vedem rămâind ca granitul , măreaţă şi sigură în valurile adâncelor mişcări 
sociale de cari statele continentale se cutremură. Un stat mare şi puternic ca Rusia, dar absolutist , se cutremură din 
temelii  de o mişcare socială,  tot  astfel  Germania,  tot  astfel  republicana  şi  egalitara  Franţă.  Ba  chiar membrii 
internaţionalei de la noi, ajunşi aci miniştri şi membri la Curtea de Casaţie, sunt siliţi a vota o lege în contra străinilor 
socialişti  de  vreme  ce  indigenii  socialişti  ocupă  funcţii  înalte.  Ei  bine,  în  Anglia  sunt  organele  centrale  ale 
Internaţionalei roşie, trăieşte Marx, generalisimul partidului şi nici pe guvernul, nici pe poporul englez nu-i doare capul 
de aceasta.
Cu acelaşi sistem oligarhic vedem Roma devenind imperiu, vedem Veneţia, un oraş,  devenind putere, adesea de 
rangul întâi , în curs de o mie şi mai bine de ani.
Dar se înţelege că nici prin gând nu ne trece a admite că aristocraţia istorică, substratul oligarhiei, se poate 
improviza şi că putem scoate din pământ oasele Basarabilor spre a le da o nouă viaţă.
Cu totul altul e rolul monarhiei în ţara noastră.
E îndeajuns daca sub ea se asigură înaintarea  meritului  şi a muncii şi dacă acestea se pun la adăpost de 
escamotarea din partea Caradalelor şi Costineştilor; e destul atâta , şi pentru atâta numai se cere o reorganizarea socială. 
Acestea două nu sunt asigurate în dezvoltarea lor. Vedem pe cucernicul Simeon, ce merită o chilie la mănăstirea Ocnei, 
decorat cu Steaua României,  senator şi om mare; vedem cavaleri de industrie  îmbogăţindu-se  peste noapte din 
răscumpărarea drumurilor de fier; vedem oameni prinşi în rebeliune făţişă devenind adiutanţi domneşti, vedem pe alţii 
vânând prin cotituri sub masca patriotismului posturi la Casaţie ori la drum de fier; c-un cuvânt , nici merit nici muncă 
nu sunt considerate, iar ignoranţa, felonia politică, vicleşugul comun devin titluri de recomandaţie pentru înaintare în 
statul român. Şi toţi aceşti paraziţi sociali, toată secta asta de spioni şi cavaleri de industrie, acest odium generis humani 
cum i-ar zice Tacit, costă mult, foarte mult. Sarcinele de întreţinere ale politicianilor de la noi diminuează pânea de 
toate zilele a poporului de jos, care ca rasă, ca inteligenţă, ca inimă este superior păturii de parveniţi şi de scursături din 
câteşipatru unghiurile lumii cari s-au aşezat deasupra lui din secolul trecut începând .
Acest problem social ar fi trebuit să-i fie cunoscut regelui la venirea sa în ţară; s-ar fi căzut să cunoască că nu 
oamenii legaţi de sute de ani de soarta acestui pământ şi a acestui popor pot fi inamicii lui, ci cei scurşi de ieri, de 
alaltăieri, cari uzurpaseră pentru ei privilegiul de a fi ei singurii români, nefiind români şi singurii patrioţi, neavând o 
patrie  hotărâtă  . Şi  când  Epureanu a dat consiliului său M. Sale l-a dat după îndemnul a o sumă de deputaţi cari 
ameninţau a nu voi să treacă Milcovul daca e vorba ca samsarii din porturi şi declasaţii cafenelelor din Bucureşti să 
determine şi pe viitor soarta acestei ţări.
 
[6 mai  1881]
 
 
[,,«JOURNAL D'ORIENT » DIN VIENA ..."]
 
„Journal d'orient  " din Viena primeşte o corespondenţă din Bucureşti ce cuprinde poate o destăinuire asupra 
retragerii d-lui Ion Brătianu.
Reproducem unele pasaje din ea, lăsând îndealmintrelea corespondentului responsabilitatea cuprinsului lor:
 
Retragerea ministeriului pe când avea majoritatea şi pe când , departe de-a fi fost bătut, se putea întemeia pe un şir de 
succese parlamentare, e neînţeleasă la prima vedere, află însă o explicare în cestiuni personale, cari în România au o mare influenţă 
asupra afacerilor, şi în împrejurarea că  compunerea noului cabinet însemnează un fel de protest în contra unei  apropieri  sau 
înţelegeri cu Austro-Ungaria în cestiunea Dunării.  Afacerea aceasta se  tratase cu  atâta abilitate de cătră d-nii I. Brătianu şi 
Boerescu încât se putea aştepta în cel mai apropiat viitor o soluţiune conciliantă în înţelesul intereselor române, fără a păgubi pe 
şovinişti , fără a rupe bunele relaţiuni cu Rusia şi fără a blesa monarhia austriacă! D-nii Ion Brătianu şi Boerescu a da 
nelavreme frânele din mână , dar nu le-o pot lua a nume de rău pentru că au avut a lupta în contra unor ambiţii personale cari nu 
se dau îndărăt dinaintea nici unei manopere pentru a ajunge la scop, ceea ce fără îndoială oboseşte pe adversari. Cu toate acestea 
nici Dumitru Brătianu, cu politica sa rusofilă , nici Cogălnicenii cu ţelurile lor moscovite şi mai accentuate şi cu ura lor violentă 
contra Austro-Ungariei, nici Bălăcenii cu alianţele lor cu toate partidele şi cu abilităţile lor tocite , nici alţi adversari cari se bat 
azi pe portofoliile pe cari ieri le avea şeful lor nu vor face nimic mai bun decât Ion Brătianu şi V. Boerescu. La cele dendâi 
greutăţi ce se vor ivi — şi acestea nu vor întârzia a veni — cei cari ieri şi-au depus funcţiunile vor fi chemaţi din nou pentru a repara 
greşelele pe cari ceilalţi le vor fi grămădit în câteva săptămâni .
Nu dăm cabinetului Dimitrie Brătianu nici o durată de două luni... Aţi văzut din ultima mea scrisoare că nu sunt adversar al 
d-lui D. Brătianu, ba l-am însemnat chiar ca pe omul ce dominează situaţiunea actuală, pentru că credeam că stă deasupra 
partidelor. Mea culpa ! De câteva zile mi-am schimbat părerea, şi aceasta cu ocazia sărbătorilor Învierii, când l-am văzut pe d. 
Brătianu atât de cufundat în privirea vulturului rusesc care e în biserică încât a trebuit să-mi zic că inima sa urmează desigur 
privirii sale. După aceasta am fost întărit în convingerea mea;  d. Dim. Brătianu gravitează spre Moscova...
 
[7 mai — 1881]
 
 
[,,CONFERENŢELE  ELECTORALE..."]
 
 
Conferenţele electorale ale românilor din Ardeal şi Ungaria au început joia trecută la 30 aprilie (12 mai) şi au 
fost deschise în Sibiiu de către arhimandritul şi vicariul arhiepiscopiei , d. Nicolae Popea. Cea dendâi şedinţă a fost la 
10 şi jumătate a.m., a doua la 5 ore p.m., în aceeaşi zi, celelalte în zilele următoare. De faţă au fost la aceste conferinţe 
101 delegaţi ai alegătorilor români din Transilvania şi 57 de delegaţi din Ungaria.
Pentru a ne da seama de importanţa ce-o au aceste  consultări  electorale şi a şti cu  câtă  nedreptate legile 
electorale ungureşti tratează populaţiunile române prin sistemul formării unor colegii factice, nebazate nici pe cens , 
nici pe vrun alt principiu echitabil , dăm aci câteva şiruri din espunerea pe care d. Bariţ a făcut-o în şedinţa întâia , în 
care erau de faţă numai delegaţii ardeleni.                            
*
Sâmbătă , la 2 mai, lucrările acestei mari conferinţe electorale au fost terminate. Rezultatul ei a fost hotărârea ca, 
în urma legii electorale excepţionale introduse în Ardeal, românii ardeleni să nu participe la alegeri, iar în Ungaria, 
unde legea electorală e cu mult mai echitabilă , ei să participe în mod energic. Atât unii cât şi alţii însă vor avea o 
programă comună şi solidară a tuturor românilor din ţările de sub Coroana Sf. Ştefan.
Reproducem după ,,Gazeta Transilvaniei" concluziile finale ale acestei memorabile conferenţe.                         
Această foaie le primeşte rezumate în următoarea telegramă din Sibiiu.
 
[7 mai 1881]
 
 
[„NU VOM DISCUTA CU «ROMÂNUL» PRINCIPII..."]
 
Nu vom discuta cu ,,Românul" principii fundamentale de politică de vreme ce deosebirea punctelor de vedere e 
foarte mare şi întreaga manieră de a privi stat şi societate ne  sunt  deosebite. „Românul" şi liberalii în genere îşi 
închipuiesc că statul e rezultatul unui con - 
tract sinalagmatic , a unei convenţiuni stabilite între cetăţenii lui. Noi credem, din contra, că el e un product al naturii, 
că, asemenea unui copac din pădure, [î ]şi are fazele sale de dezvoltare, asemenea oricărui organism îşi are evoluţiunea 
sa.  Făcând  paralele între istoria deosebitelor state antice şi moderne ne-am convins că popoarele acelea au avut 
privilegiul de-a imprima universului întreg caracterul lor, armele şi inteligenţa lor, signatura lor, cari s-au dezvoltat în 
mod firesc ferite şi de demagogie şi de despotism şi că forma cea mai normală şi mai sănătoasă a dezvoltării unei 
societăţi omeneşti este oligarhia.
Mahiavelli însuşi, acest adânc cunoscător al naturii omeneşti în părţile ei rele ca şi în cele bune, daca aprobă, in 
usum Delphini  sau mai bine în interesul unităţii Italiei, despotismul Casei de  Borgia  , pe de altă parte recunoaşte 
oligarhiei o putere de rezistenţă contra agenţilor discompunerii pe care n-o are nici o altă formă. Un monarh poate fi 
foarte puternic, dar, izbit cu toată puterea şi bătut într-un punct, împărăţia se clatină. Statul demagogic e prea dominat 
de mici interese zilnice şi personale, el e condamnat de-a fi slab înlăuntru şi-n afară şi, daca prin puterea inerţiei , a 
obiceiului contractat de sute de ani, el continuă a merge câtva timp oarecum de la sine, vine o zi în care el nu rezistă 
discompunerii . Mărimile lui improvizate şi fără tradiţii, meschine, interesate, ambiţioase n-au întru nimic a specula 
interesele publice, a trăda chiar patria lor în mâni străine. Între oligarhi se va găsi un trădător sau doi, dar ei vor fi 
totdeauna neutralizaţi şi zdrobiţi de clasa lor proprie, care nu va îngădui ca, prin ajutor străin, unul dintre ei să se ridice 
asupra tuturor.
Noi nu zicem aci că poporul trebuie esclus de la dirigerea afacerilor lui. Din contra, nicicând libertăţile publice 
nu sunt mai vii, mai puternic simţite, practicate cu mai mult interes de binele comun de către toţi cetăţenii decât tocmai 
sub oligarhie. Dovadă viaţa din comiţiile Romei, viaţa politică, sobră în orice punct, în comună şi în comitat în Anglia. 
Dar sunt cestiuni de politică generală, de război sau pace, de întinse şi mari reforme sociale a căror realizare determină 
epoce întregi ale istoriei cari nu sunt , nu pot fi puse la cale în comiţii de omul ocupat cu munca zilnică şi cu interesele 
zilnice.
În state demagogice se formează, pentru rezolvarea acestor cestiuni, o clasă de politiciani, de patrioţi de meserie, 
fără trecut, fără tradiţii, cari fac din politică o speculă, un mijloc de trai; în statul oligarhic există o clasă de oameni cari 
ab antiquo are sarcina de-a împăca formele trecutului cu exigenţele viitorului,  asigurând  statului continuitatea de 
dezvoltare, ferindu 'l de sărituri şi de întreprinderi aventuroase şi înlăuntru şi în afară. În Senatul Romei putem urmări 
modul în care se creau legile romane. Străbunul propunea reforma, bunul o susţinea în acelaşi Senat, tatăl întrunea deja 
o mare minoritate, abia fiul o vedea realizată . Trei generaţii treceau până să se voteze o reformă, care apoi intra în 
adevăr in succum et sanguinem . La noi lucrurile se traduc din franţuzeşte într-o noapte şi sunt votate a doua zi cu 
drumul de fier. De aceea tâmpirea cu care ele se votează, de aceea lipsa de încredere în eficacitatea lor, de aceea multe 
legi sunt născute moarte, Despre o viaţă şi evoluţiune proprie a ideilor ce se legiuiesc nu poate fi nici vorbă.
Noi nu zicem că statul român e menit a ajunge vreodată acest ideal. Statele moderne nu se mai dezvoltă, din 
nefericire, în linie dreaptă, ci prin cotituri, adesea prin concesii, renunţând la maniera lor de-a fi, la signatura existenţei 
lor. Sunt cristalizaţiuni imperfecte pe lângă câteva cristale perfecte pe cari le prezintă istoria. Asta e chiar deosebirea 
între naţii mici, fără simţ istoric, şi naţiile mari, c-un profund simţ istoric şi c-un mare viitor.
Despre refacerea unei oligarhii istorice pe care ne-o atribuie „Românul" nu poate fi nici vorbă. 
Inamici ai frazei şi ai oricării  formaţiuni  factice şi  improvizate  , noi vedem foarte bine, mai bine  decât 
,,Românul" poate, imposibilitatea unei asemenea refaceri şi e un act de rea credinţă de-a ne atribui că voim ceea ce noi 
înşine ştim că este cu neputinţă.
Cu toate acestea urmările domniei declasaţilor sunt evidente. Populaţia, şi tocmai populaţia producătoare, scade 
de la 1864 încoace în proporţii înspăimântătoare , dar ceea 
ce e mai trist sunt cauzele acestei scăderi, cauze adânci economice şi sociale cari fac ca însuşi sâmburul naţionalităţii, 
rasa să degenereze . S-a observat de către medicii de regimente că statura oamenilor scade, că aptitudinile lor fizice şi 
morale degenerează, şi această din urmă împrejurare e mai tristă decât toate celelalte. Nu mai e nevoie a adăuga că 
aceste rezultate sunt a se atribui şi sărăciei şi urmărilor ei morale, decăderii vieţii de familie, viciilor. Un prefect roşu, d. 
Vidraşcu, a descris aceste stări de lucruri în colori crude, dar adevărate din nenorocire. Nu noi singuri o zicem aceasta, 
sunt  roşii cari o zic. D. Aurelian constată că facem drumuri de fier, şcoli etc., dar că în acelaşi moment  suntem 
suplantaţi de străinii ce imigrează , că suntem ca omul care munceşte pentru străini de vreme ce el sau nu va avea copii, 
sau copiii lui se vor stinge. Daca ,,Românul" crede că moartea, pieirea fizică a neamului românesc nu este o ironizare 
amară a sistemului de pân' acum , să-i fie de bine. Noi credem însă că un sistem care, oricât s-ar îmbogăţi patrioţii, are 
de rezultat moartea reală a unei naţii e tot ce se poate mai rău şi mai ucigaş ca sistem.
Dar care e originea comună a acestor rele? Declasarea, zicem noi, înmulţirea peste măsură a oamenilor ce trăiesc 
din munca aceleiaşi sume de producători . În alte ţări clasele superioare compensează prin munca lor intelectuală munca 
materială a celor de jos. Întrebăm daca cele patru clase primare şi cursul de violoncel a d-lui Costinescu compensează 
zecile de mii de franci ce acest consumator le ia pe an, evident din munca altora. Înaintarea pe scara societăţii române 
nu este dar datorită meritului, ştiinţei, activităţii; ci un leneş ignorant care învârteşte şurupuri patriotice ajunge prin 
intrigă şi neadevăr oriunde pofteşte.
Aceşti oameni declasaţi sunt totodată instrumentele cele mai bune, pentru că cele mai coruptibile , cu cari se 
servesc străinii pentru a exploata ţara, populaţiile ei autohtone.
Iată nervul răului în contra căruia nu ajută nici proclamarea Independenţei, nici coroana de oţel a regelui, nici 
ridicarea creditului visteriei , bazat pe cunoştinţa că statul român are bunuri imobiliare de câteva miliarde de înstrăinat, 
nici frazele patriotice.
Voiţi bani cu 3 la sută? Vindeţi moşiile statului la companii străine şi-i veţi avea. Aceasta nu va dovedi însă că 
din sine însuşi poporul românesc se dezvoltă, că el însuşi se bucură în plenitudine de măreaţa moştenire pe care i-au 
lăsat-o harnicii şi vitejii lui străbuni.
 
[8 mai 1881]
 
 
[,,F . KANITZ, SCRIITOR …"]
 
F  . Kanitz, scriitor care-a publicat  pân' acum  mai multe opere asupra popoarelor din Peninsula Balcanică, 
surprins de ştirea că macedoromânii au hotărît să se opuie  cedării  teritoriului lor, face în ,,Gazeta generală" din 
Augsburg următoarea descriere a acelei interesante părţi a poporului nostru.
 
Iarăşi răsare pe neaşteptate o piatră din mosaicul pestriţ de popoare din Orientul Europei. Românii aşezaţi la marginea 
Greciei au protestat energic la sultanul în contra cesiunii teritoriului lor şi iau o atitudine contrarie regatului elin .
Cine sunt aceşti macedoromâni cari apar deodată în scena politică? Cari sunt posesiunile lor? Cât de mare li-i numărul? 
lată întrebări ce s-au pus adesea în zilele din urmă; descrierea de mai la vale va interesa poate pe cititor daca voi zice, anticipând , 
că românul macedonean sau ţinţarul formează un important element de cultură în Turcia
Postul cel mai înaintat spre nord al acestei interesante ramure de români de sud se află în Viena; fondatorii  firmelor 
europene Sina, Dumba,  Tirka , învăţatul  Karajan ş.a.  sunt macedoromâni. Lumea-i lua drept greci, căci puţin se ştia despre 
macedoromâni, şi poate că profesorul din Halle , Thumann , dac' ar trăi, ar putea să spună şi azi că acum o sută de ani: ,,Ştiu 
profesori de istorie cărora nu le-a fost cunoscută nici existenţa lor". 
Românii în cestiune se numesc pe ei înşişi ,,rumâni", căci, ca şi locuitorii celui mai tânăr regat european, ei 
deduc originea lor în linie directă de la romani, deşi e cam dovedit că strămoşii lor au fost în cea mai mare parte 
autohtoni romanizaţi cari au primit limba cuceritorilor . Grecii 'i numesc în bătaie de joc cuţovlahi (români şchiopi), 
slavii le zic ţinţari , pentru că pronunţă pe cinci (5) al românilor dunăreni ca ţinţi .
Cu tot amestecul cu diferitele rase străine ce-i încunjură, tipul  ţinţarului  e foarte caracteristic. În genere 
înrudirea  apropiată  cu  dacoromânii  nu  se  poate  contesta.  Craniul  bine  format,  pieliţa  brună,  tăietura  feţei 
determinată, ochii negri, cu espresia lor de inteligenţă şi energie, coloarea închisă a părului şi frumuseţea femeilor 
sunt comune amânduror ramurelor . Şi în străinătate ţinţarul păstrează portul său, asemănător cu al albanezului , 
cămaşa cu cute până 'n genunchi, tunica galbenă deschisă, cu mânici înguste lucrate cu găitane negre, peste aceasta 
un pieptar cu jumătăţi de mâneci şi cu guler mare, brâu roşu, fes asemenea, iar în picioare opinci în forma sandalelor 
. Negustorii au un port amestecat turco - europienesc .
Românii macedoneni se ţin de biserica ortodoxă însă liturghia se citeşte româneşte. Pentru a-şi păstra acest 
drept, colonia macedoromână din Pesta au sacrificat mari sume într-un proces în contra comunităţii greceşti de acolo, 
cu care aveau o biserică în comun, până ce împăratul Francisc le-a recunoscut acest drept printr-o încheiere olografă 
.
Afară de idiomul lor propriu, aproape identic cu cel românesc, ei îşi însuşesc limbile popoarelor în mijlocul 
cărora trăiesc. În Macedonia românul vorbeşte şi greceşte, care limbă, adoptată fiind în scriere şi în negoţ, au 
suplantat în multe părţi pe cea autohtonă. Astfel lângă Arta superioară, mai cu seamă în partea de nord - vest a 
regatului elin.
Albanezul îl numeşte pe român cioban,  căci majoritatea românilor locuitori în Albania de nord şi de sud e 
păstorească şi pururea în migraţiune. În timpul verei mai nu rămâne suflet de om pentru păzirea caselor neîncuiate , a 
căror prădare ar şi fi cam ingrată. Satele bine construite se populează abia în noiemvrie, când nomazii se-ntorc de la 
munte cu turmele, pentru a se coborî în şesurile mai călduroase şi când se-ntorc din depărtata , străinătate părinţii de 
familie cu  săcuşorul  de bani pe cari i-au câştigat ca  cârciumari  pe drumurile mari ale Bulgariei, ca  argintari şi 
fabricanţi de arme, ca zidari , croitori , blănari ş.a.m.d.: căci românul e căutat, fiind cu minte, harnic şi sobru, şi 
câstigă în genere mai mulţi bani decât [î ]i trebuie familiei lui.
Înainte se admitea despre macedoromâni că  sunt  numai păstori şi  băcani  ; marea lor  înclinaţiune  pentru 
industria de arte şi talentul lor pentru arhitectură nu se releva, deşi, abstracţie făcând de Constantinopol, Atena şi 
Belgrad, ei şi bulgarii sunt singurii arhitecţi în triunghiul iliric . E în adevăr de mirare cum aceşti munteni primitivi , 
cari abia ştiu mânui creionul , rezolvă numai cu ajutorul isteţiei şi a talentului lor înnăscut cele mai grele probleme 
arhitectonice , precum clădirea de poduri cu mai multe arcuri, cupole de biserici ş.a. E drept că nu putem aplica 
acestor opere arhitectonice cea mai strictă măsură critică în privirea purităţii stilului, cu toate acestea unele din ele, 
precum biserica cu cinci cupole din Semendria în Sârbia , se pot compara prea bine cu clădirile multor ingineri sârbo 
- germani cari au studiat în institute tecnice; ba sunt cu mult superioare acestora când ţinem seamă că unica şcoală a 
românului sunt cunoştinţele transmise din tată în fiu şi când considerăm uneltele primitive cu cari lucrează.
În genere  românul  e arhitect,  zidar  ,  tâmplar  ş.a. într-o persoană. Afară de părţile de metal aduse din 
străinătate, el clădeşte singur întreaga zidire.
Asemenea se bucură de un renume meritat ca argintar şi cizelor : frumoasele lucruri de filigran cari-n expoziţia 
de la Viena escitau cu drept cuvânt admirare în despărţâmântul turcesc erau lucrate de macedoromâni.
Cuminţia înnăscută, putem zice viclenia sa, [î ]l fac propriu pentru a fi mediator între negoţul din Orient şi cel 
din Occident; macedoromânul ţine în mânele lui comerţul continental al Turciei într-un mod tot atât de monopolist 
precum grecii şi armenii ţin comerţul ţărmurilor mării. Multe firme macedoromâne stau în legătură directă cu cele 
dendâi pieţe de fabricaţiune europeană.
Fără cuvânt i s-ar imputa macedoromânului că n-are sentiment naţional; e din contra de mirare cum, risipiţi în 
oaze între neamuri cu-n mare trecut istoric şi cu-n viitor promiţător , ei n-au fost demult absorbiţi de aceste neamuri.
Macedoromânul se arată în această privire aproape atât de tenace ca evreul; o tenacitate care câştigă şi mai 
mult relief când ţinem seamă că nu-i despart piedeci religioase de vecinii lor.
Deşi în prima linie macedoromânul gândeşte la folosul lui, totuşi el împărtăşeşte ura contra regimului turcesc 
comună tuturor popoarelor creştine din Turcia. Astfel istoria luptei de eliberare a Serbiei îl măreşte pe voievodul 
macedoromân Iancu, care a condus adeseori pe sârbii din Craina la victorie în contra musulmanilor; un curaj plin de 
sacrificii au dovedit macedoromânii şi cu ocazia răscoalei sârbeşti de la 1862 în Belgrad.
Cu puţini ani înainte orăşenii macedoromâni aveau simpatii pentru Grecia, de la care-şi aşteptau eliberarea şi 
cu care voiau să fie uniţi. Fiece macedoromân cult vorbeşte  fluent  greceşte, deci,  trimiţându-şi  copiii la şcoalele 
superioare din Atena, ei erau crescuţi în idei panelenice şi, întorşi acasă, făceau cu zel propagandă pentru aceste idei. 
Deci a trebuit să ne surprinză ştirea că românii s-ar fi lepădat pe neaşteptate de greci şi au declarat Porţii supunerea 
lor leală în mod demonstrativ . Daca mişcarea nu se mărgineşte numai la câţiva politiciani, ci e în adevăr mai adâncă 
, atunci i-au succes poate agitaţiunii din Bucureşti de-a trezi în depărtaţii macedoromâni conştiinţa că sunt de un neam 
cu românii dunăreni şi hotărârea de a-şi păstra mai energic naţionalitatea. 
În ce măsură se va fi ivit sciziunea nu ştim; destul că în moştenirea tesalo - epirotică care i se va ceda Greciei 
aceasta va afla în macedoromâni folositoare elemente de cultură şi, dacă-i va trata cu bunăvoinţă, poate şi buni 
cetăţeni.
În  orice  caz  nu  trebuie  să  se  uite  în  Pireu  cât  de  mult  elenismul  a  avut  a  mulţumi  patriotismului 
macedoromânilor în timpul războiului de eliberare ,  cât de mari merite şi-au câştigat în acel timp chiar numai o 
singură familie  macedoromână  .  Românul Sina înfiinţă  comunitatea greacă din  Viena şi  făcu  colecte  pentru 
insurecţiunea grecească, lucru la care se cerea mult curaj pe când trăia Metternich, care-o numea ,,cea mai nedemnă 
rebeliune ce-a luminat-o vreodată soarele". Ce-a făcut fiul său, răposatul ambasador grecesc Sina, pentru ridicarea 
artelor şi ştiinţei în Atena prin clădiri şi donaţiuni măreţe, e încă în amintirea tuturor. 
Grecia actuală numără puţini români în partea superioară a  râului Aspropotamos ; masa lor principală, ocupată cu 
cultura vitelor, e aşezată mai la nord de acest râu pe o fâşie de pământ ce cuprinde poalele de sud ale Pindului şi ajunge pân'la 
Castoria , îngrămădită între greci, bulgari şi albaneji. Oaze româneşti mai mari se află în şesul Musakia , în ţinuturile Berat , 
Pekin , Elbassan şi Cavaia , colonii însă se află aproape în toate oraşele tesalo - albanezo - macedonice ; elita negustorilor 
acestor oraşe e de naţionalitate română.   
În Tracia românii sunt în mici oaze lângă Rodope , la Perchtera , Talar-bazargic ş.a.m.d., în Istria austriacă sunt între 
Monte-maggiore şi lacul Cespiti ; în Bosnia la Sovig lângă Tusla ; împrăştiaţi însă se află în toate emporiile , în Panciova, 
Belgrad, Semlin, Neoplanta , Pesta, Viena ş.a.m.d.
E greu de-a determina numărul macedoromânilor, căci stă rău statistica în Turcia. Poucqueville crede că în Grecia sunt 11 
000, în partea Pindului 70000, Leake numără 500 de sate româneşti numai în Epir , Tesalia şi Macedonia.      
Numărul total al macedoromânilor, după datele mele, care se vor, fi apropiind de adevăr, e cred de 500000 do suflete, adică 
1/15 a totalităţii poporului românesc, numărând , pe toţi din triunghiul iliric şi pe cei împrăştiaţi prin Austria.
E interesant a constata că dacoromânii, pe unde trăiesc între rase străine, câştigă mereu teren în socoteala vecinilor lor, pe 
când fraţii lor macedoneni pierd, mai cu seamă în secolul nostru, prin grecizare , un proces care va înceta poate în urma deşteptării 
conştiinţei lor naţionale.
Daca macedoromânii ar fi atât de numeroşi ca bulgarii sau ca grecii măcar, ieşirea lor din pasivitatea de pân - acuma n-
ar rămânea , fără influenţă asupra cartei viitoare a Europei orientale. Dar, numeric slabi, ei vor fi, cu toate calităţile escelente, o 
figură de eşec secundară în mâna diplomaţilor speculativi , pentru ca din când în când să fie opuşi planurilor de întindere ale 
grecilor şi ale bulgarilor.
 
[9 mai 1881]
 
 
[„ERA UN OBICEI ÎNAINTE ..."]
 
Era un obicei înainte ca Domnul, în ajunul de a se urca pe tron, să se închiză în zidurile unei vechi mănăstiri şi 
să treacă, într-o reflecţie de zile întregi, în revistă trecutul ţării şi al strămoşilor, ca, faţă cu zgomotul asurzitor al 
actualităţii, să-şi deschiză urechea sufletească în linişte şi în tăcere legendei trecutului. Există încă în manuscris o carte 
românească numită Ceasornicul Domnilor care cuprinde în mai multe volume atât înfăţişări din viaţa trecutului cât şi 
norme de virtute şi înţelepciune. Era grea în adevăr sarcina unui Domn în zilele vechi, care împreuna în el adeseori 
toată răspunderea şi toată suveranitatea naţională, şi ei erau prea buni creştini şi prea buni patrioţi pentru ca mărimea 
misiunii lor pe pământ să nu le atingă sufletul într-un chip dureros.
Astăzi naţiunile şi-au reluat suveranitatea, demosul cu clasele lui diferite, cu grupurile lui de interese determină 
viaţa publică; suveranul e mai mult un regulator al mecanismului statului, nu un suprem element de control.
Demosul este însă adeseori un suveran nestatornic,  inesperient  , lesne  crezător  ;  preocupaţiuni  zilnice şi 
absorbirea vieţii lui într-un vecinic prezent, negândirea lui nici la trecut, nici la viitor, lesniciunea de a-i distrage atenţia 
prin serbări publice, prin întreprinderi hazardate , prin expediente factice, îl fac adesea impropriu de a gândi mai adânc 
asupra unei cestiuni de interes public, îl fac accesibil pentru fraza mare şi surd pentru adevăr. De aceea e bine daca ochi 
sobri , cari disting măreţia înscenării de însuşi fondul piesei ce se joacă, [î ]i atrag atenţia asupra acestui din urmă, pe 
când simţurile lui sunt uimite de partea decorativă a vieţii publice.
Daca dar, în ajunul frumoasei serbări de încoronare , lăsăm tonul polemic de o parte, totuşi lucrurile ce ne vin în 
minte nu este partea decorativă cu care se încheie era de la 1859 şi până astăzi, ci fondul acestei ere. 
 
Nu trebuie să ne scape din vedere, zice d. Aurelian în scrierea Ţara noastră, că de la 1859, adecă de când am intrat într-o eră, 
nouă politică şi socială, cheltuielile şi veniturile s-au urcat într-un mod foarte simţitor; în adevăr veniturile statului erau de 29 388 512 
lei în anul 1859, iar în anul 1876 se urcaseră la 90 354 614 lei, prin urmare se întreiseră . Cheltuielile în 1859 se suiau la 29 911 844, 
iar în 1876 ajunseseră la suma de 110 423 904 lei, adecă se împătriseră . În acelaşi interval datoria statului s-a sporit cu una sută 
şasezeci şi şase de ori; şi-n adevăr în 1859 statul datorea 2820 117 lei, iar în 1876 suma datorită se suie la 468 677 730. 
Astăzi datoria publică e şi mai mare, cheltuielile şi mai mari. Acestea au crescut în cei din urmă cinci ani cu 34 
la sută.
Cifrele au avantajul de a prezenta scheletul unei situaţiuni . Oricât de seducătoare ar fi hainele ce se aruncă 
asupra lui, cu oricâte vorbe mari am îmbrobodi adevărul, în faţa unui schelet de cifre ni se ia albeaţa de pe ochi şi 
vedem că partea decorativă ascunde foarte rău ruina societăţii române.
Daca am considera lanţul de cauze cari preced sau lucrează paralel cu acest trist rezultat final, tabloul nostru ar 
primi colorile triste ale decreşterii populaţiei din cauza mizeriei şi demoralizării, ale stingerii meseriilor indigene şi 
suplantării lor prin produse străine, a decăderii calităţilor fizice şi intelectuale ale rasei române chiar. Pe de altă parte 
am trebui să arătăm cum ţara noastră străveche nu mai e patrie, ci un otel mare, în care un milion de străini din 
câteşipatru unghiurile lumei îşi dă rendez-vous.
Iată ceea ce, în faţa marelui aparat al proclamării Independenţei şi a tuturor succeselor formale cu care se 
împăunează atât de mult oamenii dirigenţi , ne strânge inima cu adevărată durere.
Am voi în adevăr ca serbarea ce se pregăteşte să trezească în inima oamenilor noştri de stat sentimentul 
adevărului, ca o pornire mai generoasă să pătrunză inima lor, ca să se convingă că numai partea decorativă a vieţii 
publice nu e suficientă pentru a pune capăt suferinţelor reale ale unui popor. O dorim aceasta, fără a o spera. Tonul ce-l 
ţin foile guvernamentale, credinţa oarbă căreia vor să-i dea naştere, că ţara merge foarte bine în toate, ne face din contra 
a crede că nicicând nepăsarea pentru binele comun şi pentru soarta populaţiunilor producătoare a acestei ţări nu a fost 
mai mare.
Nu invidiem pe nimenea pentru succesele lui diplomatice şi politice, buni bucuroşi le acordăm oamenilor de la 
putere închipuirea mare ce şi-or fi  făcând  despre ei înşii în asemenea zile.  Crează-se mari,  crează-se genii politice 
menite a determina sorţile Europei; dar prin tămâia ce şi-o aprind ei singuri, împreună cu mulţimea lesne crezătoare, 
aibă şi adevărul partea lui, o parte mică, neînsemnată, nebăgată în seamă de zgomotul muzicei şi de lumina făcliilor, de 
strigătele de bucurie, dar o parte esenţială şi salutară . Adesea manifestările intensive de bucurie lasă în suflete un gol 
neînţeles, momente în care omul îşi simte izolarea şi nimicnicia. În acele momente, adevărul bată cu degetul la poarta 
conştiinţelor ce au răspunderea stării de lucruri şi arăte-le calea adevăratei mântuiri .
 
[10 mai 1881]
 
 
[„DUPĂ CUM SE VEDE ..."]
 
După cum se vede guvernul cel nou vrea să aducă din nou propunerea d-lui C.A. Rosetti pentru alegerea 
magistraţilor .
Această propunere a făcut chiar de la început mult zgomot: oamenii înţelepţi au simţit îndată şi instinctiv, deşi 
propunerea are aerul de a fi cu totul inofensivă, că este aci un adevărat pericol pentru viitor, că este cea dântâi lovire ce 
se dă instituţiunilor noastre monarhice şi cel dântâi pas spre a ieşi din instrucţiunile liberale şi a intra în demagogia 
propriu zisă .                                                
Este datoria noastră dar să atragem atenţiunea  tuturor  oamenilor  liberali şi să-i chemăm la luptă contra 
demagogiei ce începe să-şi lepede masca şi să se arate cum este: inamică a stabilităţii, a libertăţii şi a dreptăţii.
Este datoria noastră de-a proba tuturor celor ce se interesează de viitorul acestei ţări, că spre demagogie ne 
împinge d-l C. A. Rosetti prin propunerea ce face.            
Dar mai nainte chemăm cea mai serioasă atenţiune a lectorilor noştri asupra unui studiu foarte însemnat al unuia 
din rarii bărbaţi ai noştri cari ştiu să cugete şi cari manifestă cugetările lor. 
Acest bărbat, şi competent în materie, şi depărtat de luptele politice, scrie numai în interesul conservării 
societăţii şi în interesul libertăţilor publice şi deci vocea lui face autoritate, chiar de-ar fi singură.
Câtă autoritate nu are opiniunea lui când , după cum se va vedea, aceasta se reazemă pe acea a celor mai mari 
publicişti ai Europei.
 
[11 mai 1881]
 
 
[„RÎURILE MOLDOVEI..."]
 
Râurile Moldovei par a-şi fi dat mâna pentru a-l opri pe d. Vasile Alexandri, cel mai popular şi mai mare poet al 
românilor, de-a veni la Bucureşti pentru ziua de 10 mai. Inima sa fiind însă pururea în mijlocul poporului, ilustrul poet 
ne face onoarea a ne trimite poezia ce-o publicăm mai la vale.
Din cauza întreruperii comunicaţiei,  manuscrisul ne-au sosit abia ieri, deci prea târziu pentru a fi publicat în 
numărul de 10 mai chiar.
 
[11 mai 1881]
 
 
[„«L'INDEPENDANCE ROUMAINE» NE CAUTĂ ..."]
 
„L'Independance  roumaine"  ne  caută  de  câtva  timp  ceartă.  Reprodusesem  dintr-un  ziar  din  Viena  o 
corespondenţă bucureşteană, observând că declinăm orice responsabilitate pentru cuprinsul celor scrise. Relevam că 
poate acele şiruri să fi cuprinzând un element de esplicare pentru retragerea d-lui Ion Brătianu. Poate da, poate nu. 
Poate că atitudinea d-lor Brătianu — Boerescu în cestiunea Dunării ar fi fost şi ea una din cauzele cari au determinat 
retragerea cabinetului trecut.
Apropos de această reproducţie inofensivă, foaia franceză ne zice ,,că atunci când un ziar străin îşi permite a 
insulta pe reprezentantul politicei ţării, pe cel pe care încrederea suveranului l-a chemat a dirige afacerile statului, cea 
dendâi datorie a unui jurnalist român este de-a protesta".
Ce reprezentant al politicei ţării ? Ce încredere a suveranului ? Ce 'nsemnează toate vorbele acestea mari faţă cu 
d. Dimitrie Brătianu?
Să  fie  bine  înţeles  că  nu  avem  nimic  contra  politicei  d-lui  Dimitrie  Brătianu,  de  vreme  ce  nici  n-o 
cunoaştem. ,,Tigresa care-şi apăra puiul", ,,binevoitorul concurs" ce d-sa promite vecinilor, sunt pur şi simplu lucruri 
ridicole, iar nu politică. Nu avem nimic în contra primului ministru , pentru că din capul locului cabinetul întreg ni se 
pare prea neînsemnat prin compunerea lui pentru a avea vro influenţă determinantă asupra politicei ţării.
Cât despre încrederea formală a suveranului, cui i-a refuzat-o vrodată Maiestatea Sa? De vreme ce o majoritate 
parlamentară susţine cabinetul, de vreme [ce] d. C.A. Rosetti şi-a ales miniştrii după plac, Maiestatea Sa ar putea în 
adevăr să uzeze de prerogativa de a nu se-ncrede nici în regim, nici în Parlament, dar cu drept cuvânt , dez [i]luzionat 
de uşurinţa cu care la noi se pretextează principii politice în vederea unor interese foarte individuale, [î ]şi va fi zis: „Va 
merge cum a mai mers; nu un om ridică lumea cu umărul". Maiestatea Sa ştie cum ştim şi noi că a voi în adevăr binele 
unui popor şi a-l urmări în ruptul 
capului e adesea periculos şi pentru suveran şi pentru un partid... Într-o epocă de adâncă corupţiune a moravurilor şi 
private şi publice precum este cea actuală, în timpul în care, clasele culte ale unei societăţi sunt intelectual şi moral 
sterpe, dovadă seceta în toate ramurile activităţii spirituale, într-un timp în care banul câştigat fără muncă formează 
unica vânătoare a unei tinerimi precoce şi a unor bătrâni desfrânaţi , în care plăcerile uşoare sunt singura ţintă, şi nu se 
află nici un fel de sobrietate a cugetării, nici un ţel serios, e natural ca şeful statului, oricât viaţa sa proprie ar putea servi 
drept model celorlalţi, să ţie seamă că partidul de la putere nu are alte elemente de guvernământ decât pe cele pe cari i 
le oferă şi că între aceşti oameni mai nu există altă alegere decât cea dintre intelectual mărginiţi şi moral corupţi, ba 
încă adesea aflăm flori patriotice cari întrunesc amândouă calităţile deodată.
Sau crede în adevăr ziarul francez că d. D. Brătianu, devenit tigresă şi apărând perii din capul unei Românii pe 
care d-sa în calitate de doică  a  încălzit-o  la  sân  , e un om sobru, un politic cu privirea clară şi rece, cu caracter 
bărbătesc? E o reputaţie uzurpată, ca cea mai mare parte dintre reputaţiile din ţara noastră. Cât despre citatele făcute din 
Datoria de conştiinţă, ele cuprind lucruri zise şi rezise de atâtea ori înainte şi după naşterea lui Hristos încât nu vedem 
în ele nici descoperirile lui Galilei, nici punctul fix al lui Archimede, cu deosebire numai că mulţi au zis aceste lucruri 
mult mai bine decât d. Dim. Brătianu.
Dar, în genere, cât de grea devine discuţia în ţara noastră! De zicem că d. C.A. Rosetti e republican socialist ni 
se va spune că-l calomniem . Cu toate acestea avem pe masă dinainte-ne revista sa ,,Republica rumână " şi colecţia 
,,Românului", cu  penegirice  la adresa tuturor revoluţionarilor şi republicanilor din lume,  sfârşind  cu  comunistul 
Blanqui. Ei bine, ce dovedesc astea pentru public? Nimic. Proclamarea regalităţii rămâne încoronarea vieţii d-lui C.A. 
Rosetti, deşi în acelaşi moment fiu său Vintilă protesta contra regalităţii şi bea în sănătatea viitoarei Republice române.
Ce nenaturală devine chiar discuţia de faţă când ţinem seamă de o împrejurare. Discutăm în acest moment cu o 
foaie al cărei  prim redactor  e membru al Clubului dreptei şi-a subscris o adeziune formală la programul dreptei 
conservatoare. Cu toate acestea, foaia sa, devenită guvernamentală, se leagă din chiar senin de noi, pentr-o reproducţie 
în privirea  coprinsului  căreia am declinat din capul locului orice responsabilitate. Aceasta pentru a se face vorbă 
degeaba.
Din toate acestea rezultă că Maiestatea Sa e un om foarte prudent şi că încrederea sa formală în oamenii pe cari - 
i oferă o aşa generaţie şi aşa Parlamente n-ar însemna tocmai mult în ochii bătrînului Tacit. Ea înseamnă tot atât cât 
Bene-merenti pe pieptul lui Orăşanu şi postul de încredere, de adiutant, dat prezidentului republicei de la Ploieşti.
Deci faptul reproducerii unui articol, faţă cu asemenea reprezentanţi ai politicei ţării cari se bucură de încrederea 
suveranului, e departe de-a avea gravitatea ce i-o atribuie confraţii de la „Independance roumaine".
 
[14 mai 1881]
 
 
[„MIŞCAREA ANTISEMITICĂ ÎN RUSIA ..."]
 
Mişcarea antisemitică în Rusia creşte din ce în ce mai mult. Evreii sunt obiectul unor violenţe excesive , cari se 
repetă în fiecare zi şi se propagă din localitate în localitate fără ca forţa publică a Imperiului să poată înfrâna curentul. 
În aşa împrejurări este dar natural ca populaţia evreiască d-acolo să caute un tărâm de refugiu cât mai apropiat şi cât 
mai sigur. Ca atare li se prezentă foarte la îndemână teritoriul regatului nostru. E dar neapărat că guvernul nostru să se 
gândească  serios la această împrejurare.   Moldova este cu prisos colonizată de evrei şi cea mai mică  neîngrijire a 
graniţelor noastre despre Rusia ar avea de rezultat o nouă  incurgere  în Moldova cu  grămada  a evreilor fugiţi din 
Imperiul 
vecin. Această cestiune a făcut obiectul unei interpelări în Cameră din partea d-lui N. Ionescu. Cu această ocazie, onor. 
interpelator a rugat pe guvern să grăbească a aduce în Cameră proiectul de lege asupra stabilirii domiciliului străinilor. 
D).  ministru  de  interne  recunoaşte  că  preocupaţiunile  ce  s-au  manifestat  în  sânul  Parlamentului  în  cestiunea 
emigranţilor evrei din Rusia  sunt  legitime şi declară că guvernul le împărtăşeşte. D. ministru de interne spune că, 
înainte de a i se anunţa interpelarea d-lui Ionescu, primise ştiri oficiale că la mai multe puncte de trecătoare peste Prut, 
în judeţul Iaşi, se prezentase un mare număr de evrei, în cea mai mare parte oameni fără căpătâi , cari căutau refugiu, 
siliţi la aceasta de molestările  şi ameninţările  a căror obiect  sunt  pe teritoriul rusesc. Guvernul a dat ordin imediat 
administraţiei să ia măsuri ca oamenii fără căpătâi sau cari n-ar avea mijloace ostensibile de vieţuire să nu fie admişi a 
năpădi în ţară. Ar fi de dorit ca guvernul să nu se mărginească numai a da ordine ordinare administraţiei, care se ştie cât 
e de slabă, incapabilă şi coruptă. Ar trebui ca unei cestiuni  atât de importante să i se dea o deosebită atenţiune şi 
guvernul să îngrijească a şti daca ordinile sale sunt executate.
 
[15 mai 1881]
 
[„TRĂIM ÎNTR-O ŢARĂ CIUDATĂ...”]
 
 
Trăim într-o ţară ciudată şi nu e zi în care să nu putem repeta, când cu mâhnire , când cu indignare: Ca la noi la 
nimeni.
Multe am văzut, multe am îndurat de când avem fericirea de-a vedea la cârma ţării pe oamenii marelui partid 
cari promiteau să aducă în această ţară mult încercată Domnia Virtuţii.
Ei bine, ceea ce nu văzusem încă era ca, în intervalul abia de două săptămâni , ,,Monitorul oficial" să conţie cele 
mai grave insulte aruncate într-o zi naţiunii întregi de d. prezident al Consiliului, într-alta armatei permanente de 
prezidentul Camerii legiuitoare" a României.
Dacă cuvintele d-lui D. Brătianu n-ar fi trecut peste marginile acestei ţări puţin ne-ar păsa: noi românii ne 
cunoaştem unii pe alţii şi ne esplicăm foarte lesne cuvintele d-lui prezident al Consiliului, care, vorbind majorităţii sale 
şi reprezentaţiunii ţării, compuse de dd . Serurie, Pătărlăgeanu, Sim . Mihălescu, Carada etc., zice cu durere: ,,În ţara 
aceasta nu se găsesc oameni cinstiţi!". Lucru firesc într-adevăr. Acei oameni aşa mult s-au obicinuit a striga că ei sunt 
ţara şi numai ei încât în cele din urmă au început s-o crează şi, căutând imaginea naţiunii în acea oglindă mincinoasă în 
care nu se văd decât diurne, gheşefturi , recompense reversibile şi capitalizate , Warşawschy , rechiziţiuni , misiuni, 
cumul etc. strigă cu mirare: ,,În ţara aceasta nu sunt oameni cinstiţi!"  
Dar iată că acele cuvinte, rostite de un ministru prezident în discursul său program, de la înălţimea tribunei , nu 
răsună numai în cercul restrâns al cititorilor ,,Monitorului Oficial"; ele cad în urechea reprezentanţilor puterilor străine, 
ele intră în dosarele cancelariilor lor spre vecinică pomenire; ele trec peste graniţele României şi iată că glasul puternic 
al publicităţii moderne, ca un eco formidabil , repetă în toată Europa, duce peste ocean, răspândeşte în lumea cea nouă 
ca şi în cea veche această condamnaţiune a unui neam întreg, pronunţată de cel mai înalt reprezentant al acelei ţări: ,,În 
Ţara Românească nu se găsesc oameni cinstiţi!".
Iată ce zice ,,Figaro", cel mai răspândit organ de publicitate din Franţa; iată ce au putut vedea astăzi în toată 
Europa 200 000 de cititori ai acelui jurnal:        
 
Nu e de crezut, dar cu toate astea e lucru autentic.
Iată un  pasaj al  discursului-program al d-lui Dim. Brătianu, prezidentul Cabinetului, la redeschiderea Parlamentului 
român. 
Urmează reproducţia textuală a acelei părţi a discursului d-lui Brătianu, cu vestita frază că în ţara aceasta nu se 
găsesc oameni cinstiţi.
,,Figaro" nu adaugă decât această simplă reflexiune :
 
Închipuiţi-vă asemenea cuvinte rostite înaintea unei Camere franceze !
(„Figaro", sâmb . 21 mai 1881)
 
Ei bine, aceasta nu era de ajuns. Gloria d-lui prezident al cabinetului se vede că turbura somnul d-lui prezident al 
Camerii, care într-o bună zi şi-a zis: D. Brătianu a insultat naţiunea; pe cine aş putea să insult azi şi eu la rândul meu? 
Altă dată aveam un subiect interesant, un izvor nesecat ; Domnul, Doamna, tatăl Domnului cu tot neamul lor, până şi 
domnişoarele Curţii M. S. Doamnei; azi nu mai merge. Pe cine aş putea insulta?
Şi într-o zi vine d. prezident al Camerei şi spune în Cameră că, pe când oştirea liberă (!!!), dorobanţii, luau 
Plevna, armata permanentă sta ascunsă în şanţuri! Vedeţi că este obiceiul de-a calomnia şi de-a falsifica istoria. D). 
Rosetti (colecţiunea jurnalului d-sale este de faţă) s-a pătruns de acea maximă, căria-i datorează toate succesele politicei 
d-sale, că un neadevăr repetat cu cutezanţă şi neîncetat în cele din urmă trece de adevăr şi nu se mai poate scoate din 
capul mulţimei ignorante. Mandus decipi vult... Calomniez , calomniez , il en restera toujours quelque chose .
Aceasta ne explică cutezanţa cu care a aruncat această insultă întregei oştiri permanente când ştia foarte bine că, 
faptele fiind recente, suvenirile sunt încă proaspete şi în orice caz documentele oficiale, raporturile şefilor diviziunilor 
care au luat parte la luptă există la Ministeriul de Război şi dau cea mai formală dezminţire acelei calominoase acuzări 
aruncate oştirii de şeful reprezentaţiunii naţionale, fără pretext, fără scuză, fără provocaţiune !
Într-adevăr: Cine-a atacat reduta Griviţii în ziua de 30 august, când s-a luat nr . 1 ? La atacul din stânga au fost: 
al 2-lea de vânători , al 5-lea de linie; şi numai un batalion de dorobanţi; la atacul din dreapta, al 8-lea de linie şi încă un 
regiment de linie al cărui nr . ne scapă. Pierderile acestor nenorocite batalioane au fost enorme; în acea zi sângeroasă de 
30 august au căzut mai mulţi soldaţi şi ofiţeri decât în tot restul campaniei.
La atacul infructuos din 1 septembre au luat parte: al 15-lea de dorobanţi, 1-iul şi al 7-lea de linie.
Sub zidurile Vidinului, cine a luat redutele de la Smârdan , cu tunurile încărcate, şi a făcut 400 de prizonieri ? Al 
4-lea şi al 6-lea de linie;
Din patru steaguri decorate cu Steaua României, cîte sunt ale oştirii permanente? Trei. Ale oştirii teritoriale? 
Unul: al regimentului al 13-lea de dorobanţi.
Dar batalionul de geniu care a condus paralelele până la 50 metri de reduta nr . 2, lucrând trei luni sub un foc 
continuu şi pierzând jumătate din efectivul său, adică la doi oameni un mort sau rănit ?
Dar artileria care toată, era a armatei permanente şi care au meritat ca împăratul Alexandru să trimiţă pe un 
adiutant al său ca să feliciteze pe d. căpitan Lupaşcu şi bateria ce comanda?
 De ce reamintim aceste fapte? Oare vrem să micşorăm meritul şi curajul armatei teritoriale? Câtuşi de puţin. 
Armata teritorială şi-a făcut datoria; dară sarcina cea mai grea a căzut asupra oştirii permanente. Lucrul este lesne de 
înţeles; şefii, care erau înaintea inimicului, ştiau foarte bine că instrucţiunea şi solidaritatea soldatului sunt cu atât mai 
mari cu cât el a stat mai mult sub steaguri şi de aceea ei puneau în linia  întâia batalioanele  şi regimentele a căror 
educaţiune militară era mai înaintată.                
Daca am luat condeiul ca să respingem tristele insulte rostite de un prezindent al Camerei, fără ca ministru[l] de 
război, apărătorul firesc al onoarei armatei să fi deschis gura ca să protesteze, cauza n-a fost numai indignarea ce ne-a 
cuprins în faţa unui atac nedemn şi nejustificat , unei insulte aruncate acelor soldaţi şi ofiţeri a căror oase putrezesc 
astăzi într-o ţară străină, pe când acel ce insultă memoria lor se bucură de recompense capitalizate şi reversibile. Nu în 
aceea falsificare a istoriei care se pregăteşte de mai mult timp, în acea propagare a unor neadevăruri manifeste vedem 
un adevărat pericol pentru viitorul puterii noastre armate. Cum am zis-o, un neadevăr adeseori repetat devine un adevăr 
pentru mulţime; vedem că a şi început a se lăţi acea idee greşită, acea legendă mincinoasă că în campania din 77 — 78 
dorobanţii au făcut totul şi armata permanentă. 
nimic. De aci la ideea desfiinţărei armatei şi la înlocuirea ei prin armata liberă, acel vis al demagogiei, nu este decât un 
pas; şi vai de ţara noastră când oştirea naţională va fi organizată după ideile şi idealul d-lui prezident al Camerei. De 
aceea este o datorie pentru oricine care cunoaşte adevărul de-a zdrobi acea periculoasă şi mincinoasă utopie ori de cîte 
ori o va vedea că iese din nou la lumină; de-a opune adevărul minciunii, realitatea ficţiunii , istoria legendei.
Terminând  , fie-ne permis a adresa o umilită rugăciune d-lui prezident al Consiliului şi d-lui prezident al 
Camerei. Ca români, oricare o fi partidul din care facem parte, suferim şi ne simţim umiliţi când vedem că cei mai înalţi 
reprezintanţi ai puterii executive şi legiuitoare în această ţară rostesc asemenea vorbe în Camera României, în auzul 
străinilor, care ne văd şi ne ascultă şi care nu ne pot judeca decât după reprezentaţiunea noastră oficială. Ar fi bine ca să 
nu uite niciodată d-lor unde sunt , unde vorbesc şi cine sunt , oricât de mare ar fi mirarea d-lor de-a se vedea ajunşi 
unde sunt , ca acel doge din Genua care, întrebat fiind ce i se păruse mai remarcabil la Versalia , răspunse: Că m-am 
văzut aci. Poate atunci se vor pătrunde d-lor de acest mare adevăr:
La parole est d'argent ; mais le silence est d'or .
 
[16 mai 1881]
 
 
[„PARE-NI-SE C-AM FOST PROROCI ..."]
 
Pare-ni-se  c-am fost  proroci când  , la  auzirea  listei de nume proprii ce compun cabinetul actual, am luat 
îndrăzneala de-a ne îndoi asupra vitalităţii lui.
Abia câteva săptămâni trecură, abia se sfârşi feeria serbărilor de încoronare şi iată că deja se vorbeşte despre 
remanieri ministeriale, încât se vede că încrederea specială a d-lui C.A. Rosetti nu e în stare să prefacă ea singură pe d. 
D. Brătianu şi pe-o seamă din colegii săi în oameni de stat.
Tigresa e în ajunul de-a nu-şi mai apăra puii, puterile mari ale Europei sunt în pericolul de-a trebui să renunţe la 
măgulitorul concurs ce li se promitea cu atâta bunăvoinţă de către d. prim ministru .
D-sa îşi luase măreaţa sarcină de-a face pe români oameni cinstiţi. ,,Nu se mai află oameni cinstiţi în ţara 
aceasta" şi era vorba de a-i deprinde, prin Academia de la Văcăreşti, la apucături mai onorabile decum au. Aceste 
lucruri, spuse c-o uimitoare francheţă de pe tribuna Parlamentului şi în auzul lumii, au făcut un efect admirabil atât 
asupra ţării  cât  şi asupra străinătăţii şi desigur unul foarte înveselitor tocmai asupra  categoriei  de patrioţi a căror 
activitate lucrativă ar avea nevoie de răcoritoarele influenţe ale zidurilor Academiei mai sus amintite .
Faţă cu marile probleme ale vieţii publice din România, faţă cu seria constantă de neajunsuri adânci , precum 
scăderea  populaţiei  române,  încetarea  meseriilor  şi  suplantarea  lor  prin  industria  străină,  superficialitatea 
învăţământului , lipsa de cultură a clerului, venalitatea unei adminstraţii compuse din tot ce [e] mai ignorant şi mai 
lacom în ţară, faţă cu toate acestea capul unui guvern nu găseşte decât o frază în care nici nu e cuprinsă cauza, ci 
rezultatul sumar al unei stări de lucruri în ceea ce priveşte pe oamenii ce-l înconjură chiar pe d-sa şi cari şi-au făcut o 
meserie zilnică, politică din propagarea şi cultivarea relelor pe care primul ministru pretinde a voi să le combată.
Aceasta e atât de adevărat încât tot atunci pe când primul ministru ne vorbeşte de moralizare d. C. A. Rosetti 
voieşte să-şi mai creeze două mijloace şi mai puternice de corupţie politică: electivitatea magistraţilor şi  sufrajul 
universal. Nu e destul că prin sistemul numirii pe baza titlurilor mai nu putem înjgheba o  magistratură  integră şi 
inteligentă, nu e destul că advocaţii partidului roşu au făcut deja din numirile în funcţiuni judecătoreşti un mijloc de a-şi 
câştiga procesele, acuma e vorba ca întreaga justiţie fără escepţie să fie la discreţia comitetelor electorale din provincie, 
ca acestea să împartă indi - 
rect şi justiţia, precum împart deputăţii , burse la Paris şi funcţii administrative, totul în vederea alegerilor în Cameră, în 
vederea stăpânirii asupra bugetului general al ţării şi a bugetelor judeţene şi comunale.
Nu e îndeajuns că, cu garanţiile actualei legi electorale, ţara abia poate scoate o mână de deputaţi independenţi; 
trebuie ca masele cari nu ştiu citi şi scrie, cari n-au nici mijlocul cel mai elementar de-a cunoaşte viaţa publică, să aibă 
voturi egale cu acei ce s-au ridicat prin muncă şi  cunoştinţi  ; trebuie ca toate colegiile să se confunde în  inerţia 
colegiului IV şi să asculte curat de ordinul subprefecţilor şi al comisarilor de poliţie respectivi.
Iată mijloacele pe cari d. C.A. Rosetti le propune ca  corolar  al  moralizării  ţării  preconizată  de  ministrul - 
prezident  . Mai  rămâne  numai ca d-sa, precum a făcut în noaptea de la 11 fevruarie din  Cernătescu  profesor de 
universitate, să facă din Chiriţopol membru al Academiei, din Simeon Mihălescu prezident la Casaţie şi din Simulescu 
mitropolit, tot prin sufraj universal, precum propune ca subprefecţii să fie revizori şcolari. Din lemnul aceloraşi patru 
clase primare să se cioplească toţi demnitarii statului român şi atunci vor... exista oameni oneşti în România.
Cestiunea e daca, faţă cu pericolul unei demagogii cu totul americane ca cea care ameninţă dezvoltarea normală 
a ţării, alegătorii şi Coroana pot sta în nepăsare; cestiune mai e daca, cu eticheta numai a monarhiei, vom îngădui ca 
secta politică ce ne guvernă să ne ducă la o organizare sau  dezorganizare republicană  şi să ne lipsească de toate 
garanţiile de stabilitate şi de propăşire gradată pe cari le dă monarhia constituţională. Cu toată plasa cea fină de funcţii 
şi păsuieli aruncată asupra întregei ţări şi a alegătorilor ca tot atâtea mijloace de precupeţire de voturi, noi tot credem 
că, opunându-se sistemului actual toţi aceia cari nu-l voiesc, ar izbuti să-l înlocuiască printr-un Parlament onest şi un 
guvern onest. Dar pentru aceasta cată să se lase  divergenţele  prea  amănunţite  de opinii şi opoziţia ar trebui să 
stabilească în comun atât ceea ce trebuie să apere din cele existente în contra încercărilor de inovaţiune republicană cât 
şi punctele unei reorganizări în adevăr naţionale, care să aibă în vedere mai cu seamă interesele populaţiunilor 
autohtone ale ţării.
 
[17 mai 1881]
 
 
[„CÂND REPRODUSESEM ..."]
 
Când reprodusesem din ,,Journal d'Orient" şirurile privitoare la d. D. Brătianu, ziceam că poate să fi cuprinzând 
o lămurire mai mult asupra adevăratelor cauze de retragere a cabinetului Ioan Brătianu. Acest  poate se schimbă în 
probabilitate, ba în certitudine chiar, în urma întâmplărilor dintre culise a celor din urmă zile.
Acele şiruri  acuzau  pe d. D. Brătianu de-a înclina spre Rusia, în deosebire de d. Ioan Brătianu, care ar fi 
înclinând spre Austria. Nu credeam a da acestor aserţiuni o altă valoare decât aceea a unei opinii izolate şi declinam 
orice răspundere pentru cele susţinute, când iată că, din senin, ,,L'Independance roumaine" ne caută ceartă, simţindu - 
se turburată de reproducţiunea noastră. Această turburare pe de o parte, evenimentele din conventiculele roşii pe de alta, 
confirmă cele zise de corespondentul foii ,,Journal d'Orient", confirmă ştirea că „cestiunea Dunării e cauza retragerii 
cabinetului Ioan Brătianu", că există un antagonism între cei doi fraţi în privirea acestei cestiuni şi, fiindcă soluţiunea 
ei, din punct de vedere general, nu poate fi decât favorabilă sau vederilor Austriei sau vederilor Rusiei, se confirmă 
indirect că în această privinţă cel puţin d. D. Brătianu înclină, timporar şi pentru motive de oportunitate poate, spre 
Rusia, d. I. Brătianu spre Austria.
Instinctul nostru ne  condusese  bine,  simţisem  că în acea corespondenţă, cu toate că termenii erau greoi şi 
acuzările prea directe, pulsa un adevăr. Afară de asta ne deprinsesem a nu prea avea încredere în serbări publice, în 
manifestaţiuni patriotice, în zgomot de muzici, în fanfare şi în făclii . . . Ştiam de ex. că o serbare analogă, intrarea 
triumfală 
a trupelor, s-a făcut în Bucureşti exact în ziua în care d. Nicu Catargiu iscălea în numele guvernului român cedarea 
Basarabiei.  Serbările  de încoronare, zgomotoase şi  splendide  ,  ascundeau  poate cu focul lor  bengal sâmburul  unui 
eveniment tăinuit cu discreţiune , însă mult mai însemnat, concesiile ce d-nii Brătianu — Boerescu făcuseră vederilor 
Austriei  în  cestiunea  Dunării.  Independenţa  costase  Basarabia,  modificarea  art.  7,  răscumpărarea  căilor  ferate; 
regalitatea costase poate Dunărea. Orice succes poreclit politic se plăteşte peşin, titlurile de nobleţă ale ţării se cumpără 
ca boieriile sub Vogoridi.
Nu ştim în adevăr şi nici nu voim să ştim în ce consistă acele concesii pe cari cabinetul Brătianu — Boerescu le-
ar fi făcut. Asemenea legăminte nu se pot încheia decât cu consultarea şi aprobarea Parlamentului şi acesta nici a fost 
consultat, nici a aprobat ceva. Asupra ziselor în treacăt a unora sau a altora, asupra destăinuirilor făcute pe jumătate şi 
cu  rezervaţiuni  mentale nu ne simţim datori de-a ne rosti şi nici nu e bine ca un partid în opoziţie care nu e [în] 
posesiunea tuturor elementelor pentru cunoaşterea unei cestiuni de politică esterioară să se rostească a priori oarecum 
pentru cutare sau cutare soluţiune. Daca în cestiuni de organizare internă a se rosti e o datorie, de vreme ce toate 
elementele de cunoştinţă şi de critică sunt vădite şi clare, la cestiuni esterioare ţesătura de cauze şi de efecte e, prin 
natura lucrului,  sustrasă  publicităţii. Numai încheieri  definitive nu se pot face fără aprobarea Parlamentului şi e de 
datoria noastră de-a aştepta ca acele încheieri să se prezinte Adunărilor spre a ne rosti pentru sau contra lor.
 
[18 — 19 mai 1881]
 
 
[„CÂND AM DAT SEAMA ..."]
 
Când  am dat seama de conferenţa electorală a românilor din Ardeal şi din Ţara Ungurească am relevat că 
atitudinea lor politică în alegerile viitoare şi concluziile acelei conferenţe au fost determinate printr-un discurs al d-lui 
Vincenţiu Babeş , membru al Academiei noastre.
Reproducem mai la vale acel discurs, deşi într-un pasaj d-sa se face apărătorul prea călduros al politicei d-lor 
Rosetti — Brătianu. Suntem departe de-a ne supăra pentru simpatiile ce le arată d. Babeş compatrioţilor noştri, deşi nu 
le împărtăşim. Aceste simpatii s-ar fi putut esprima însă fără a se atinge adversarii politici ai d-lui Brătianu, mai ales 
când cei mai mulţi dintre conaţionalii noştri din Ardeal nu sunt în poziţia de-a distinge bine cauzele antagonismului 
dintre partidele din România. Pentru ei, ca pentru străinătatea întreagă, acela e mai mare patriot care face a se vorbi mai 
mult de el, deşi poate tocmai contrariul e adevărat.
 
[18 — 19 mai 1881]
 
 
[„AŞA ESTE."]
 
1) Aşa este. Imediat în urma concesiei Strousberg nu se afla un colegiu în ţară care să aleagă pe d-nii Rosetti — 
Brătianu, cu toate că sunt cei mai iluştri patrioţi.
2) D. Babeş se 'nşeală cu sau fără voie. Nu partidul roşiu , poreclit naţional, ci coaliţiunea de la Mazar Paşa: 
conservatori, liberali independenţi şi roşii au venit atunci la putere. Nu libertatea alegerilor a fost cauza  izbutirii 
coaliţiunii, ci scrupulele ministeriului 
Catargiu de-a intra în vederile politicei orientale preconizate pe atunci de Rusia şi Germania. ,,Românul" de pe atunci e 
probă că pe de o parte conservatorii erau calomniaţi ca aderenţi ai Rusiei, pentru a le înstrăina opinia publică, pe de alta 
călătorul de la Livadia era înţeles de-a face el singur ceea ce ştia bine că pe nedrept le imputa conservatorilor că voiesc 
să facă.                 
Rezultatele  sunt  cunoscute, deşi  sunt apreţiate  din puncte de vedere foarte diferite. Unii  înscriu  la pierdere 
Basarabia, alţii la  câştig  Dobrogea; unii  glorifică  ridicarea numelui român; alţii  regretă  , nu fără  cuvânt  , că un 
instrument de drept public ca Tractatul de la Berlin deschide înăuntrul naţiei glorificate calea unei imense şi adesea 
imunde colonizări străine. Sunt deja un milion de străini în România şi se înmulţesc pe zi ce merge. Daca în urmărirea 
scopurilor politice ale românilor ardeleni repetarea unor aserţiuni neîntemeiate contra conservatorilor din România e de 
un folos practic, trece-o şi aceasta lesne cu vederea. Dar nu credem.
 
[18 — 19 mai 1881]
 
 
[,,«THE TIMES» ŞI «TIMPUL», IATĂ TEMA …"]
 
,,The Times" şi ,,Timpul", iată  tema  cea mai nouă asupra căreia d. C.A. Rosetti îşi scrie  armoniile  sale 
politice. ,,Românul" reproduce pasaje din ziarul nostru, apoi din cel englez şi la urmă ne dăscăleşte ca aşa să scriem şi 
noi dacă avem iubire de ţară. Fără îndoială stima ce ziarul englez zice c-am fi câştigat - o pentru noi înşine, preţul cel 
mare ce el îl pune pe ceea ce România a câştigat din război sunt cestiuni de apreciaţie asupra cărora e liber oricine de-a 
se rosti cum doreşte, şi desigur recunoaştem că ziarul englez e departe de-a vedea cu ochii noştri. Tot astfel omonimul 
nostru îşi poate face, alături sau în afară de istoria dreptului public din ţările dunărene, idei foarte deosebite asupra 
semnificării titulaturei de ,,Domn", asupra superiorităţii titlului de rege. Poate că corespondentul ziarului citat e bun 
prieten cu d. C.A. Rosetti, poate că, petrecând serile împreună la cîte - o ţigară de Havana şi la o vorbă bună, pasărea 
străină, atinsă de farmecul străinătăţii, de seninul cerului nostru, de laturea pitorească a vegetaţiunii pe de-o parte şi a 
caracterului etnic pe de altă parte, confundă apatia noastră cu mulţumirea de sine,  vegetarea  de pe o zi pe alta cu 
puternica linişte a unui popor fericit. Nu vom discuta deci cu cele scrise în foi engleze; noi ştim ce ştim şi partea 
decorativă a vieţii noastre nu ne face a uita un moment relele adânci de cari suferim. Alaiul istoric şi de bresle care şi-
au făcut trecerea solemnă pe dinaintea regelui nu ne-a uimit nici atât ca să uităm că, nu mai departe decât sub Vodă 
Ştirbei, tot acest alai era compus din patruzeci şi cinci de bresle cu steagurile şi corporaţiile lor şi că din aceste 45 de 
ramuri de activitate onestă n-au rămas azi decât 5 — 6. Dar s-au înmulţit introducătorii similarelor străine, evreii cu 
cele douăzeci de societăţi ale lor de ajutor reciproc, de solidaritate economică, cu organizarea lor de stat în stat pe 
pământul ţării.
De vom întreba ce s-au făcut acele mii de braţe cari se mişcau acum 25 de ani într-un mod folositor şi onorabil 
pentru ele şi pentru ţară, şcoala de Manchester ne va răspunde c-a avut loc o deplasare a muncii, că ele se ocupă azi cu 
altceva. Cu altceva? Cu nimic nu se ocupă, căci  orice - ar  produce veştejeşte sub suflarea concurenţei străine. 
Trebuinţele noastre au devenit altele, tot ce popor şi clase superioare poartă pe ele e introdus din străinătate, suntem 
reduşi la munca agricolă, la salahoria de câmp .
Sau munceşti [şi] duci numai laturea 'ntunecoasă a vieţii de ţăran sau cultivator mare; sau eşti patriot de meserie, 
postulant , om mare cu patru clase elementare şi c-un curs de violoncel, şi consumi numai, te bucuri de partea de soare a 
vieţii, adăpostit de 
eterna lesniciune de a îmbăta o naţie, parte incultă, parte pe jumătate cultă, cu vorbe late şi cu apă rece.
Pentru patru din cinci părţi ale locuitorilor acestei ţări ea este patrie în sensul adevărat al cuvântului ; pentru o a 
cincea parte, pentru milionul de străini şi pentru patrioţii de meserie, ea este un otel şi un otel confortabil . Nu e deci de 
mirare dacă unul din chelnerii acestui otel, d. C.A. Rosetti, [î]şi laudă tot aranjamentul făcut în favorul mosafirilor lui şi 
dacă aceşti mosafiri găsesc că totul merge de minune.
Pe noi însă, cari nu considerăm nici viaţa ca un tren de plăceri, nici ţara ca lucrul nimănuia , nici poporul făcut 
numai pentru a munci spre a putea cumpăra cu grâul produs de el luxul declasaţilor şi trebuinţele oamenilor cu patru 
clase primare şi cu  exigenţe  aristocratice, pentru noi e dureros a vedea cum ni se ia cel din urmă ban fără nici o 
compensare, fără a ni se da în schimb nici administraţie naţională, nici justiţie acătării, nici instrucţie solidă, nici arte, 
nici  ştiinţe.  Pentru  noi e dureros să  plătim  diletantismul  politic,  diplomatic,  literar  al  reputaţiilor  uzurpate ale 
demagogiei noastre cu banii cari, bine întrebuinţaţi , ar fi în stare a înzeci şi a însuti cunoştinţele noastre şi puterea 
noastră de producţiune.
Nu  suntem  noi aceia cari să ne  jucăm  de-a reacţiunea, să ne  bazăm  în  argumentarea  noastră pe dogmele 
dreptului  divin,  pe  ficţiuni  istorice,  pe umbra  cugetată  a  unor  stări  de  lucruri  anterioare.  Fii  ai  secolului  al 
nouăsprezecelea, nu ne simţim îndreptăţiţi în cercetările noastre decât la două lucruri: a cita fapte exacte şi a le da o 
formulă generală.
E deci exact că populaţia autohtonă a ţării creştea uimitor de repede de la 1844 până la 1859, că încă la 1859 
numărul naşterilor era aproape îndoit cu al  deceselor  . E exact asemenea că de atunci datează epoca Unirii şi a 
revoluţiei sociale din România, a declasării generale cum zicem noi; e tot atât de exact că de la 1866 încoace populaţia 
scade, scade mereu, că azi am ajuns la decreştere absolută, că în 1878 era 101,7/10 decese la suta de naşteri . Şi trebuie 
a se lua bine seama că străinii se 'nmulţesc şi scăderea e reprezentată numai prin elementul românesc.
Câtă mizerie guvernamentală, câtă corupţie, cât cinism trebuie să fie în clasele dirigente ale unei naţii cari cred a 
putea minţi bunastare , înflorirea, civilizaţia în faţa umbrei din ce în ce mai mari a morţii fizice a poporului român ? Ce 
suflet de chelner al Americei dunărene trebuie să aibă cineva ca să-şi închiză ochii faţă cu rele patente , cu mizerii 
strigătoare la cer ? Şi să nu zică că nu erau oameni cari prevăzuseră aceasta. Le prevedea Barbu Catargiu, le prevedea 
Marţian. Unul a murit asasinat pentru că reprezenta tradiţia în partea ei cea sănătoasă faţă cu înnoiturile descreierate ; 
altul a murit pentru a nu vedea înstrăinându-se parte cu parte bunul şi toate puterile vitale ale moştenirii istorice a 
poporului nostru.
Meritul consistă în escedentul valorii producţiunii peste consumaţiune.
Se va zice că am făcut mari progrese. Să presupunem aceasta fără a o admite. Aceste progrese sunt lipsite de 
orice merit, căci au costat mult mai mult decât a produs, ba costă însăşi viaţa fizică a populaţiunilor.
Simulacre , forme goale ale culturei străine fără nici un fel de fond, beşici de săpun cari, plesnind, nimeni n-ar 
simţi lipsa lor decât bugetofagii , iată progresul făcut! Nici instrumentele de muncă agricolă nu s-au îmbunătăţit, nici 
meseriile vechi nu s-au perfecţionat , nici meseriaşii nu s-au înmulţit, nici din şcoli nu iese oameni practici şi capabili a 
se hrăni fără ajutorul bugetului, nici clerul n-a înaintat pentru a substitui convingerea morală şi religioasă vechei şi 
naivei credinţe dogmatice, nici literatura nu e superioară celei de la 1850, ci, din contra, inferioară, nici vrun progres se 
vede în activitatea ştiinţifică.  Plagiatori de texte străine fără sentiment  de demnitate,  iată cine ocupă catedrele 
universitare, destinate iubirii dezinteresate de adevăr, setei de ştiinţă.
Dar acesta-i otelul patrioţilor de meserie şi a străinilor privit cu ochii noştri. Patria adevărată, patria lui Matei 
Basarab e săracă şi ignorantă . Daca măcar sănătatea ei fizică şi morală n-ar fi adânc atinsă de corupţia păturilor de 
populaţie străină şi semistrăină aşezate deasupră-i !
 
[20 mai 1881] 
[„CÂND EPOCA PATRIOTISMULUI
DE PORUNCEALĂ ..."]
 
Când epoca patriotismului de porunceală va dispărea în întunericul veacului, precum se cuvine să ne aşteptăm, 
când ramura bătută de unde a ilustrului poet va prinde adânci rădăcini şi la umbra ei s-o adăposti numai suflarea senină 
a ţării legale, atunci generaţia timpului, deschizând cronica neamului la pagina veştejită consacrată individualităţilor 
politice de neagră memorie, va ceti c-un sentiment amestecat de indignare şi amărăciune cam cele ce urmează:
În primăvara anului de la Hristos 1881 se păru că şi elementele naturii pactizară cu silinţele ce-şi dădeau puţinii 
bărbaţi cu simţimente naţionale care reuşiseră ca reprezintanţi ai naţiunii a esercita un control asupra guvernanţilor şi a 
le dovedi  degradarea  morală a administraţiunii. — Ploi torenţiale şi continue  dăsfundară pământul  ;  semănăturile 
suferiră  mult;  comunicaţiile  se  întrerupseră  ;  terasamentele  drumurilor de ferate dederă pe faţă o dată mai mult 
slăbiciunea cu care se construiseră ; tunele se surpară ; multe poduri fură luate de apă, comerţul, şi cu dânsul toate 
ramurile de activitate ale ţărei, căzură într-o piroteală generală. — Şi chiar aşa trebuia să se întâmple , căci nimic din 
toate acestea nu erea ceva anormal, ci consecuenţa inevitabilă a administraţiunii de pe atunci.
Toţi aveau conştiinţă de necesitatea de a se repara şi consolida linia ferată. — Pentru aceasta douăzeci milioane 
lei fură acordate guvernului. Cu toată destinaţiunea categorică trecută în legea prin care se încuviinţă creditul, nimic 
pentru ameliorarea liniei nu se lucră. Ceva se făcu: banii se cheltuiră . Trecură luni, trecu un an, ziarele protestară , se 
ceru de deputaţii independinţi prezintarea socotelilor; la toate se răspunse cu amânări cărora le da concurs mutismul 
obicinuit al gazetei oficioase de pe atunci.
La întrebarea continuu repetată : ,,Ce se făcuse cu acele 20 milioane" publicistica independentă era unanimă în a 
răspunde: ,,S-au cheltuit de miniştri în risipe  inutile  şi în daruri deghizate", însă vocea acesteia era acoperită de 
zgomotul asurzitor al declasaţilor plătiţi din iubitul buget proporţional cu insultele şi vociferările lor.
Alături cu sleirea resurselor , prestigiul ţării faţă cu pretenţiunile bancherilor străini devenise mai umilitor decât 
al unui  bătrân prodig  sau  fanfaron  desculţ. Se văzu atunci, fapt unic în istoria statelor independente, milioanele 
Regatului român secuestrate la Berlin de către un sindicat de bancheri lacomi şi perfizi . Guvernul, care profita de toate 
ocaziunile spre a se tămâia cu gloria fictivă a întemeierii creditului, căzu la învoială cu samsarii nemulţămiţi şi se oferi 
a le asigura pe 40 ani un procent cu mult superior taxei medii cu care atunci se cotau efectele statului. 
Noi plătim şi azi cu greutatea aurului slăbiciunea controlului părinţilor noştri: da, părinţii noştri au fost vinovaţi, 
ei au permis ca nişte financiari improvizaţi să dispună după plac de viitorul generaţiilor de azi; da, ei au îngăduit ca 
nişte datorii ce espirau peste 10 — 20 ani să le preschimbe în altele, superioare şi în procent, şi în capital, şi în durată. 
Voi, iubiţi lectori de astăzi, munciţi ca să plătiţi indolenţa autorilor voştri de acum 30 ani; ca să răsplătiţi osanalele 
cântate pe altarul bugetului acoperit cu fiţuici emise pe termen fix şi perpetuate în urmă ad infinitum de cei ce siliţi erau 
în situaţiuni să arate că evaluările înflate întrec c-o pătrime încasările, iar în ziare înălţau până la ceruri prosperitatea 
financiară. Dacă de mizeriele acestea ar fi suferit numai predecesorii noştri ne-am mulţămi să controlăm că a fost un 
timp când tributul turcesc [î]şi schimbase numele, dar sub o altă formă era plătit de ţară de 30 ori mai sporit unor 
bancheri străini; — dar din nenorocire consecuenţele funeste se gustă de noi; posteritatea noastră chiar ne va blestema. 
Iată limbagiul cu care urmaşii noştri vor zugrăvi starea în care ne găsim astăzi.
 
[21 mai 1881] 
[„ÎN FINE BANCHERII..."]
 
În fine bancherii Landau — Kaufmann şi-au ajuns scopul: sindicatul improvizat de dânşii , secuestrul asupra 
banilor ţării găsiţi la Berlin, ajutate de autoritatea financiarului non plus ultra Kalenderoglu , cel cu leafa de 60 000 lei 
pe an, au fost încununate de succes. Ministerul Finanţelor a cerut alaltăieri urgenţa asupra proiectului de a fi autorizat să 
plătească  bancherilor  refractari  ,  în  obligaţii  de stat  6 la sută,  în termen  de  44 ani  de acum înainte,  datoria 
Schuldverschreibungen care espira peste vro 18 ani, datorie pe care guvernul nu se încercase s-o convertească când cu 
afacerea strălucită, afirmând însuşi atunci, nu şi azi, că era foarte dezastroasă intereselor financiare ale ţării. Înainte, 
onorabililor, cu noi ediţiuni de acte surpătoare prestigiului ţării, ruinatoare finanţelor ei, al vostru e. prezentul! Ieri 
conversia domenialelor  , azi  Schul  [d]verschreibung  ,  mâine  alte douăzeci milioane pentru repararea linii ferate, 
celelalte s-au înghiţit de flămânzii patrioţi. Înainte !
 
[21 mai 1881]
 
 
[„A GENERALIZA O ASERŢIUNE ..."]
 
A generaliza o aserţiune susţinută numai în parte e o sofismă din cele mai comune. E adevărat că sofismele sunt 
atât de dese în gazete încât mai nu merită ca cineva să releveze erorile, parte intenţionate, parte neintenţionate , cîte 
obvin în ele. Un cod al şiretlicului gazetăresc , al apucăturilor sofistice a acestei bresle de negustori de vorbe, scris 
popular pentru înţelegerea fiecărui ar merita în adevăr acel nume pe care călugării 'l dădeau în evul mediu logicei lui 
Aristotel: medicamentum mentis .
În unul din numerele trecute vorbisem de schimbările din Bulgaria şi găsisem că manifestul tânărului principe de 
Battenberg avea, abstracţie făcând de orice alte motive, un sâmbure sănătos.
În adevăr, orice stat are nevoie de o seamă de condiţii indispensabile pentru ca să poată exista de pe o zi pe alta. 
La statele cu trecut istoric sau cari şi-au avut în curs de sute de ani obiceile lor juridice şi administrative lucrul merge de 
la sine. Moravurile fără legi pot totul, legea fără moravuri aproape nimic. E un adevăr acesta, atât de general, aplicabil 
tuturor formaţiunilor  de stat,  încât  se va vedea că statele în care există şi mai multă justiţie şi mai multă libertate 
cetăţenească  sunt acelea unde obiceiul vechi,  datina , tine loc legilor scrise, unde acea datină  nici a fost  codificată 
vreodinioară . Cu totul altfel în Bulgaria. Lipsită din veacul al Xiv-lea de o autonomie oricât de restrânsă , trecută prin 
focul şi sabia cuceritorilor osmani , dreptul public şi cel privat, tradiţie şi datina au fost îngropate sub ruinele Cetăţii de 
Spini, împreună cu dinastia şismanizilor  din Bdyn , încât  mişcarea de emancipare a popoarelor orientale i-au găsit 
egalizaţi de sabia păgână , care tăiase orice cap răsărea deasupra puţin înţelegătoarei mulţimi.
Problema a fost şi este cu totul alta decât în România, ale cărei părţi constitutive aveau trecutul şi tradiţiile lor 
stabilite de la începutul secolului al XIII [-lea] şi până la 1700. Alte condiţii de existenţă ca stat are deci a propune 
Alexandru Bulgariei sale ca să existe în mod normal; altele cu totul [î]şi imagina Epureanu pentru România. Epureanu 
era liberal şi liberal sincer. Admirator şi cunoscător al instituţiilor liberale engleze el recunoscuse adevărul că garanţia 
duratei  şi  trainicei  dezvoltări a unui stat cu instituţiile lui cu tot e împăcarea formelor tradiţionale de existenţă cu 
cuprinsul lor nou, cu dezvoltarea nouă. Astfel stejarul, oricât de mic ar fi la început, un vlăstar răsărit din pământ , are 
acelaşi caracter, aceeaşi formă ca uriaşul secular care a dat naştere unui codru de stejari, care a asimilat cu esenţa [sa] şi 
a absorbit în formele sale pături din ce în ce mai adânci ale suprafeţei pământului . 
A imputa lui Epureanu c-ar fi propus loviri de stat sau feudalism este neadevărat pe de o parte, absurd pe de alta 
faţă c-un om care a fost prezident de Consiliu într-un cabinet din care făcea parte şi d. Ioan Brătianu. Dar fiindcă 
Constituţia se numeşte pact între ţară şi dinastie, daca ilustrul Carada, improvizat în tribun al poporului, pretindea că 
opera unei singure nopţi de insomnie, copiată de pe texte străine, cuprinde condiţiile ce ţara le pune dinastiei, dinastia, 
având înainte-i un viitor de sute de ani, avea din parte 'şi dreptul să pună asemenea condiţii bine cumpănite , pentru ca 
din acordarea reciprocă a condiţiilor să rezulte legea fundamentală a statului. Aceasta nu s-a făcut şi nici nu se mai 
poate face. Deci numai în marginele Constituţiei actuale se pot crea acele legi organice cari să asigure autoritatea 
Coroanei pe de-o parte, pe de alta dezvoltarea morală şi economică a ceea ce noi numim elementul istoric, autohton, al 
ţării faţă cu păturile neistorice ale unei recente şi din ce în ce mai mari imigraţiuni . Daca în adevăr ţara n-ar fi compusă 
decât din acei eleganţi picpocheţi înmănuşaţi , scoşi ca din cutie, cari formează elita partidului roşu, din acei oameni cu 
patru clase primare şi exigenţe aristocratice, din gheşeftari , nagaica eventuală a unui Ehrenrot român ar avea efecte 
moralizatoare . Dar, contrariu aserţiunii d-lui Dimitrie Brătianu, ţara consistă în cea mai mare parte din oameni cinstiţi, 
cari n-au nevoie decât ca munca adevărată şi rezultatele ei să fie asigurate prin o administraţie onestă şi prin o justiţie 
nepărtinitoare , oameni ce ar trebui sustraşi de sub sistemul de corupţie electorală şi administrativă a partidului roşu.
Generalizarea celor zise de noi despre Bulgaria asupra României e deci o sofismă a foii oficioase, pe care o 
respingem.
 
Al doilea cap de acuzaţie pe care ni-l face „Românul" e aserţiunea noastră că soluţiunea cestiunii Dunării nu 
poate fi favorabilă decât sau vederilor Austriei, sau celor ale Rusiei.
 
După sincerii reacţionari întrupaţi cu sincerii liberali, cestiunea Dunării cu nici un preţ nu se poate rezolva decât dându-se 
totul sau Austriei sau Rusiei (,,Rom[înul ]" de la 20 mai).
 
Favorabilă vederilor, zicem noi.
Dându-se totul, zice ,,Românul".
Deosebirea e mare. Admiţând că înlăturarea oricării rivalităţi între aceste două puteri pe malurile Dunării de 
Jos ar fi soluţiunea cea mai favorabilă ţării, deci nedându-se nimic nici unuia nici altuia, totuşi soluţiunea aceasta ar fi 
favorabilă, vederilor aceluia dintre puternicii vecini care nu are interese comerciale pe Dunăre.
Dar domnii de la „Românul" sunt deprinşi a da totul şi nu-şi pot esplica că ceea ce e defavorabil adversarului 
meu e favorabil vederilor mele, chiar daca n-aş avea un folos direct de acolo.
 
[22 — 23 mai 1881]
 
 
[„ESTE ÎNTR-ADEVĂR ÎNTRISTĂTOARE ...]
 
Este într-adevăr întristătoare priveliştea pe care o prezintă ziarele guvernamentale, mai ales de la un timp 
încoace.
Este ştiut că ziarul ,,Românul" nu s-a respectat niciodată, dar a ajuns, de câtăva vreme, la un grad de neomenie 
care pune pe gânduri pe oricine cugeta la rolul presei într-o societate liberă.
Teza lui favorită este de-a demonstra că opoziţiunea se compune de reacţionari cari, în înţelegere cu străinii 
răuvoitori ai ţării, uneltesc pieirea neamului românesc.
Aceasta a spus-o ziarul ,,Românul" nu o dată, nu de zece ori, ci de-o mie de ori; nu de un an, nu de zece, dar de 
când apare acest ziar. 
Acesta este calul lui cel mare de bătaie, acesta răspunsul la toate atacurile ce se aduc guvernului, aceasta este 
ideia pe care o scoate cu abilitate de  scamator  din toate vorbele opoziţiei  răstălmăcite  de  dânşii  , aceasta este 
concluziunea pe care o trage din toate actele internaţionale în care figurează ţara. Se plânge opoziţia de administraţia 
interioară a tării, că este rea şi asupritoare ? A doua zi ziarul ,,Românul" spune că opoziţia s-a unit cu străinii pentru a 
lua administraţia din mâna românilor şi a o da străinilor şi, ca dovadă, citează câteva vorbe alese cu meşteşug din 
jurnalele opoziţiei din ajun. Se ridică opoziţia contra vreunui fapt care ne-a atras o umilire exterioară sau ne-a cauzat 
pagube de milioane? A doua zi ziarul „românul" spune că  opoziţa , în înţelegere cu cutare putere străină, vrea să 
dărâme instituţiile liberale ale ţării.
Aceasta o spun nu contra unei persoane, nu contra unui partid, ci contra tuturor adversarilor lor politici, oricari ar 
fi.
O spun fără preget; câteodată , când merg lucrurile bine, cu culori mai şterse; dar când partidul merge rău atunci 
reiau fabula lor cu o neruşinare care te îngheaţă : nu sunt . calomnii pe cari să nu le răspândească , nu este cuvânt trivial 
pe care să nu-l întrebuinţeze.
Astfel în numărul de joi 21 mai ziarul ,,românul", care pretinde cu toate astea a fi un jurnal serios, pierde orice 
demnitate şi orice măsură.
Chiar la începutul revistei sale el strigă:
 
Văzând întreaga opoziţiune pe deplin unită întru a distruge , cată să zicem şi noi:
Când românia se ridică, reacţiunea turbează!
Văzurăm cu toţii că sincerii liberali fură pe deplin uniţi cu sincerii reacţionari întru a calomnia, a lovi cu ochii închişi în orice 
parte, în orice fapt, pentru a opri cu orice preţ, fie chiar şi prin provocarea străinilor, ridicarea şi consolidarea statului român.
 
Şi termină această parte prin aceste cuvinte semnificative:
 
Avem dreptul, dar şi datoria să repeţim că starea în care a ajuns opoziţiunea, pe deplin unită pentru a distruge , nu mai 
trebuie să fie tolerată de cătră naţiune.
 
Aşadar opoziţiunea este pe deplin unită nu pentru a susţine drepturile ţării la Dunăre, nu pentru a răsturna acest 
guvern pe care-l crede rău pentru ţară, opoziţiunea este unită pentru a distruge unitatea şi existenţa statului român, cu 
ajutorul inimicilor ţării.
Şi naţiunea nu trebuie să mai tolereze această stare de lucruri !
Şi notaţi că de astă dată fabula nu se adresează numai la conservatori, ci la întreaga opoziţiune.
Pe  lângă  această acuzaţie înfiorătoare  sunt  floricele ceea ce mai adaogă în urmă numai la adresa partidului 
conservator, când , răstălmăcind  un articol în care se esprimă preocupări patriotice pentru descreşterea  populaţiunii 
româneşti, scoate dintr-însul că noi am fi zicând :
„Jos dar Constituţia de la 1866, jos Unirea chiar, trăiască Regulamentul dinainte de 1859, trăiască dezunirea 
Principatelor!"
Această  ineptă  acuzaţie adresată partidului conservator, încă o dată, nu e nimic pe  lângă  acuzaţia infamă 
adresată opoziţiunii unite: că ea, cu ajutorul străinilor, voieşte să distrugă unitatea şi existenţa statului român !
Ce însemnează această acuzaţiune ? Ce sunt aceşti oameni ? Sub ce formă de guvern trăim ? De unde şi pentru 
ce atâta neruşinare ?
 
Căci aceste idei ne sunt cunoscute de mult; oricine a pus mâna pe un tractat de istorie ştie când şi de către cine s-
au zis.
Acestea sunt ideile, acestea sunt chiar expresiunile cu cari cei mai neruşinaţi , cei mai nebuni cunducători ai 
Revoluţiunii celei mari a Franţei, aţâţând mulţimea, o precipitau ca să omoare pe adversarii lor.
Aşa vorbea Marat ca să împingă la asasinarea lui Ludovic al XVI [-lea]; aşa a vorbit Danton ca să asasineze pe 
prizonierii politici, aşa vorbea Robespierre ca să provoace omorul Girondinilor , a lui Danton şi al partizanilor lui.
Cu aceste idei s-a săvârşit toate măcelurile cari au acoperit de ruşine Revoluţiunea cea mare a Franţei şi cari au 
condus la moarte tot ce a avut Franţa mai inteligent şi mai patriot ! 
Dar toate acestea se petreceau în timp de anarhie, într-un timp în care discuţiunile dintre partide se terminau prin 
omoruri , în care pasiunile erau surescitate şi, daca nu-l omorai tu pe adversarul politic, te omora el pe tine, timp în care 
domnea despotismul mulţimei.
Dar noi trăim, mulţumită lui D-zeu, în bună pace şi dezbaterile de la noi se termină, nu pe guilotină, ci în salele 
de alegeri.
Ce caută acest  limbaj desfrânat  în mijlocul unei societăţi liniştite? La ce extreme voiesc oamenii aceştia să 
conducă pe credulii lor partizani? Care este educaţia ce voiesc a face acestui popor? Ce idee vrea să dea lumii de 
această ţară?
Şi notaţi că oamenii cari vorbesc astfel sunt la guvern şi conduc ei destinele ţărei !
Sau trebuie să credem că aceşti oameni, lipsiţi de idei şi de cunoştinţe şi neştiind din politică decât practicele 
demagogiei franceze şi vorbele ei,  sunt siliţi să le întrebuinţeze pe acelea,  neavând altceva în creierii lor seci şi în 
inimile lor corupte ?
Lăsăm opinia publică să răspunză la aceste întrebări şi să veştejească cum merită această răutate neruşinată.
Dar în  sfârşit  ce-a făcut opoziţia pentru a-şi atrage atâta  urgie? Făcut-a ea cel puţin vreun fapt de natură a 
compromite ţara în afară? Făcut-a ea vreo mişcare de natură a zgudui guvernul înlăuntru?
Nimic din toate acestea !
Încă demult ziarele independente au atras atenţiunea publică asupra  tratărilor  ce se urmează în cestiunea 
dunăreană.
S-a zis că Austria, în contra prescripţiunilor Tractatului de la Berlin, voieşte să-şi ia pe seama sa poliţia Dunării 
de la Galaţi până la Porţile de Fier. S-a arătat că această  dominaţie  a Austriei pe Dunăre este contrarie intereselor 
noastre şi demnităţii noastre naţionale şi s-a afirmat că guvernul român nu înţelege importanţa cestiunei sau voieşte să 
fie prea condescendent cătră Austria, adăogându-se că lasă pe comisarul noastru fără, instrucţiuni în faţa pretenţiunilor 
Austriei.
Şi, cu toate aceste idei cari au îngrijat opiniunea publică, opoziţiunea nu a căutat să profite de această situaţiune, 
a păstrat tăcerea, ca să nu se amestece fără vreme într-o cestiune delicată, ca să nu creeze greutăţi guvernului.
Patriotismul ei a făcut-o condescendentă !
Dar iată că un membru autorizat al majorităţii, un vicepreşedinte al Camerii, ori d-l Chiţu, dă alarma! 
El convoacă Camera întreagă, majoritatea şi opoziţiunea, şi le spune că un pericol mare naţional ne ameninţă. 
Altă Adunare, compusă de majoritate singură, s-a făcut şi acei ce au asistat la dânsele afirmă că guvernul n-a protejat 
îndestul interesele naţionale în această cestiune: el ar fi primit să se violeze , contra intereselor şi drepturilor noastre, 
Tractatul de la Berlin. Însuşi d-l ministru primar ar fi zis că cestiunea este în adevăr compromisă de guvernul trecut şi 
că va scăpa ce va putea.
Majoritatea dar a dat alarma şi cele mai grave acuzaţiuni contra guvernului s-a adus de către membri influenţi ai 
majorităţii şi de chiar preşedintele Consiliului.
Ce a făcut opoziţiunea?
Opoziţiunea s-a întrunit într-un local particular, pentru a se lămuri asupra cestiunii Dunării şi a hotărît atitudinea 
ce trebuie să ţie în această cestiune eminamente naţională.
Mai mulţi reprezentanţi ai presei au luat cuvântul şi toţi au fost de părere că în această privinţă, ca în toate 
celelalte cestiuni internaţionale, guvernul a arătat prea puţină dibăcie şi prea multă slugărnicie către străini şi s-a luat 
hotărârea de-a se cere de la guvern mai multă îngrijire pentru interesele cele mari ale ţării.
Şi pentru aceasta ziarul ,,Românul" [î]şi iese din minţi şi acuză opoziţiunea că voieşte să distrugă existenţa 
statului român !
Aceasta nu este de crezut!                                 
Ce voieşte dar „Românul" cu reproducerea acestei acuzaţiuni tot atât de stupide pe cât de mişeloase ?
Ştie el oare că în adevăr guvernul a fost slugarnic şi nedibaci în această cestiune aşa încât se teme că, de se va 
face lumină, opiniunea publică se va deştepta în fine şi-i va 
goni de la putere ca pe nişte oameni tot atât de proşti administratori pe cât de meşteri calomniatori ?
Sau pregăteşte el vreo altă lovire ţării, vreo cerere de milioane or dezorganizarea justiţiei prin alegere?
Oricare din aceste ipoteze va fi cea adevărată este învederat că ,,Românul" simte trebuinţa să arunce pulbere în 
ochii lumii şi pentru aceasta n-are bătaie de cap să aleagă arma, căci el nu are decât una: calomnia !
Ori frica de-a pierde puterea şi câştigurile ce-şi asigură printr-însa le-a turburat minţile şi i-a făcut să turbeze , 
după espresia lor favorită, sau dorinţa de a turbura apa şi a pescui pe nevăzute, în ambele ipoteze se vede că scopul ce 
urmăresc este tot atât de vinovat pe cât e mijlocul ce întrebuinţează pentru a-l atinge!
 
[24 mai 1881]
 
 
[„VINERI, SENATUL S-A OCUPAT..."]
 
Vineri, Senatul s-a ocupat cu cestiunea Dunării, adusă în discuţie prin interpelarea d-lui Petre Grădişteanu. 
,,Românul", într-o notiţă inserată chiar în seara aceea ca ultime ştiri de la Senat, făcând o scurtă dare de seamă a acelei 
şedinţe, susţinea că d. Teodor Roset[t]i declarase, în numele opoziţiei, că  dânsa  are încredere în guvern. Ştiam că 
această aserţiune a foii guvernamentale este falsă, am aşteptat însă darea de seamă amănunţită a şedinţei pentru a face 
rectificarea cuvenită. Iată în rezumat ce s-a petrecut în Senat vineri:                                
După interpelarea d-lui Grădişteanu, d. V. Boerescu a făcut expunerea pe larg a cestiunii dunărene. La 26 
fevruarie şi 1 martie d-sa, ca ministru de externe,  a adresat  reprezentanţilor români din străinătate o circulară 
confidenţială prin care le cerea să presimţă cugetările guvernului pe lângă care erau acreditaţi şi totodată [î]i informa în 
ce mod şi în ce condiţii guvernul român ar primi înfiinţarea Comisiei Mixte speciale, care ar fi o delegaţie a Comisiei 
din Galaţi, şi cu preşedinţa Austriei.
D. Dum . Brătianu, prezidentul Consiliului, constată că predecesorul d-sale la externe a declarat cumcă nu s-a 
luat nici un ingajament în privinţa Comisiei Mixte cu prezidenţa Austriei.
 
În adevăr, zice actualul ministru de externe, nu s-a găsit în minister nici urmă de asemenea ingajament . Însă circulările 
către agenţii noştri din străinătate şi convorbirile cari au putut avea loc au lăsat celorlalte puteri impresiunea că, daca Austria ar 
admite condiţiunile noastre coprinse în circulările de cari e vorba, am primi şi noi Comisiunea Mixtă sau specială ca o delegaţiune 
a Comisiunii Europene, sub preşedinţa simplă, onorifică, a Austriei, primită deja de toate celelalte puteri. Cestiunea dar r[mâne 
întreagă; nu este nici un ingajament propriu zis luat.
 
Cu toate acestea d. Dum . Brătianu nu crede că cestiunea nu s-ar compromite prin aceasta şi că chiar nu ar fi 
politic din parte-ne să declarăm acum că nu primim Comisiunea Mixtă nici sub rezervele şi condiţiunile cari ar pune-o 
în imposibilitate de a jicni vreodată interesele noastre.
D. prezident al Consiliului nu poate spune mai mult, căci, pe lângă necuviinţa de a trata o cestiune pendentă într-
o şedinţă publică, ar trebui să  întreţină maturul Corp „despre lucruri pe cari nici onor. Senat, nici d-sa inteligentul 
ministru de externe nu le cunosc."
După aceea d-sa face apel nu numai la majoritate, ci la tot Corpul, să fie unit cu guvernul, să aibă încredere într-
însul căci numai astfel guvernul va avea tăria şcl. şcl.
După d. ministru de externe, d. T. Roset[t]i a rostit următoarele cuvinte, pe cari le dăm în întregul lor. 
D-lor senatori, onor. nostru ministru preşedinte, în scurta cuvântare ce a ţinut — după lunga expunere făcută de 
d. fost ministru de externe Boerescu — printr-un apel făcut la băncile opoziţiunii din acest Senat — ne-a cerut ca cu 
toţii, adică şi acei din majoritate şi cei din minoritate, să exprimăm încrederea în guvernul actual. În ceea ce priveşte 
cestiunea care este acum direct în joc, după expunerea făcută cu atâta claritate magistrală de onor. d. Boerescu, putem 
declara că nu avem nimic de zis şi suntem cu toţii pentru a se salvgarda interesele noastre, fără, a jicni, după, cum a 
spus d-sa, acţiunea legitimă ce au unele din puteri în cestiune. Aceasta a fost, d-lor, impresiunea ce am simţit în privinţa 
părţii întâia a discursului onor. d. Boerescu. Nu am fost însă complect mulţumiţi şi în privinţa părţii a doua a discursului 
d-sale, unde ne-a vorbit de măsurile ce a fost luat, ca fost ministru al afacerilor străine, în apărarea drepturilor ce ne-a 
arătat că avem în cestiune.
Este cert, d-lor, că discuţiuni de felul acesta nu se pot face, mai ales în o cauză ca aceasta, unde nimic nu este 
scris şi se pune temei pe cele expuse. Iarăşi nu mă autoriză pe mine nimic pentru a pune la cea mai mică îndoială cele 
ce s-au expus aici de onor. d. Boerescu şi cari au fost dezvoltate cu atâta luciditate . Noi am văzut însă un lapsus , o 
lipsă de consecinţă în fapt. Şi, în adevăr, d-lor, după ce d-sa cu atâta claritate a pus în vedere faptele, după ce ne-a spus 
că a susţinut cu toate mijloacele posibile această teză, discutând pe acel tărâm , vedem şi ne mirăm cum la primirea 
ultimei note de care ne-a vorbit, aceea de la 9 fevruarie anul curent, chiar din partea unei puteri, şi a celei mai 
interesante pentru noi, o notă cu unele din vederi contrare vederilor exprimate de cabinetul nostru, d-sa n-a răspuns 
absolut nimic ! A tăcut şi nu ştim dacă, această tăcere din partea ministrului de externe al ţării noastre nu a dat loc la 
ceea ce ne spune actualul preşedinte al cabinetului nostru, adică la interpretaţiunea care a făcut-o celelalte puteri de un 
fel de consimţimânt dat de noi ca stat, ca guvern, la punctul de vedere susţinut prin acel act.
În adevăr, băgaţi de seamă, d-lor senatori, că d. preşedinte al Consiliului ne-a spus că, după impresiunea d-
sale, puterile şi chiar d-sa consideră ţara  nu prin înscris, dar moralmente legată de această cestiune; şi atunci ne 
întrebăm, cu drept cuvânt : de unde poate s-a născut, fie în spiritul primului ministru , fie în spiritul puterilor, această 
convicţiune  ?  Combinând  fiecare act şi  cuvânt  chiar al Comisiunii Dunărene, nu-şi poate da cineva seama despre 
impresiunea care a semnalat-o d. prim ministru decât din acea reticenţă asupra notei despre care v-am vorbit.
Oricum ar fi, d-lor, odată aceasta constatat, rămâne să revenim la cele spuse de capul cabinetului actual. D-sa ne-
a făcut o declaraţiune a căreia lealitate nu avem nici un cuvânt d' a o bănui, declaraţiunea că este decis a apăra in 
extremis  drepturile ţării încredinţate d-sale. Punându-ne  pe acest  tărâm nu avem nici un motiv a pune în îndoială 
sinceritatea acestei declaraţiuni şi nu ne rămâne decât să avem încredinţarea că d-sa, prin actele pe cari le va face, prin 
modul cum va conduce de astăzi înainte cestiunea, va şti să răspundă declaraţiunii formale făcute înaintea Senatului şi a 
ţării.
 
Iată cuvintele d-lui Teodor Roset[t]i. Cum rămâne dar cu aserţiunea ,,Românului" că onor. senator, ca organ al 
opoziţiei, a declarat că  dânsa  are deplină încredere în guvern ? Ştiam că foaia guvernamentală are obiceiul să 
născocească pentru trebuinţă, citaţiuni false sau răstălmăcite din cuvinte, vorbite numai, de răposaţi ; dar nu credeam să 
împingă lucrul  până  la  falsificarea  cuvintelor celor vii şi cari se trec a doua zi în foaia oficială:  marafetul  e prea 
grosolan .
În urma altor explicări date de dd . Ion Brătianu şi V. Boerescu, din cari rezultă că guvernul trecut nu a luat 
ingajamente formale în cestiunea Dunării, dar a legitimat speranţele de aranjare a cestiunii aşa cum le formulau unele 
puteri interesate la înfiinţarea Comisiei Mixte, şi după o  apologie  fierbinte făcută de d. Petre Grădişteanu d-lui I. 
Brătianu, Senatul a trecut curat şi simplu la ordinea zilii, deşi dorinţa categorică a d-lui prezident al Consiliului şi 
ministru de externe era de a căpăta un vot de încredere.
 
[25 — 26 mai 1881]
 
 
SITUAŢIA ÎN RUSIA
[„STAREA DE LUCRURI..."]
 
Starea de lucruri în Rusia devine tot mai îngrijitoare. Singura reformă ce au crezut de cuviinţă sau au cutezat să 
introducă triumvirii Ignatiew , Katkow şi Pobedonocew priveşte poliţia din cele două oraşe principale. Dar şi aci nu s-a 
făcut altceva decât s-a 
înmulţit personalul şi s-au mărit lefurile ! Despre situaţia ce domneşte astăzi în Rusia cea mare ne dă următoarea icoană 
drastică corespondentul unei foi germane:
 
Comitele Ignatiew domneşte d-abia de un timp scurt, numai un singur decret a apărut de la dânsul şi barca 
statului se leagănă grozav. În acest pilot nu se încrede nimeni afară de farul, nici chiar panslaviştii , din cari el pare 
că voieşte să facă parte, ceea ce în Occident se numeşte o majoritate guvernamentală. Partida lui Ivan  Aksakow 
visează o mare alianţă liberă a tuturor slavilor, în care să nu fie nici o deosebire de clase, ceea ce-i dă domnului 
Ignatiew un mijloc la mână ca să lucreze în contra privilegielor nobilimii , zicând ţăranilor că marii proprietari sunt 
un obstacol pentru libertatea lor, pe care ţarul ar voi bucuros să le-o dea. În urma acestora aristocraţia a început să  
fugă din Petersburg şi de la Curtea pe care o ameninţă bombele comitetului esecutiv din nou format. Ţarul nu e sigur 
nici în fundul castelului din Gacina , căci s-au arestat chiar ofiţeri de ordonanţă cari au jurat credinţă ţarului. Unul 
din aceştia a fost întrebat la interogatoriu dacă a avut de gând să atenteze în contra ţarului. El a răspuns liniştit că nu 
se pronunţase încă sentinţa de moarte în contra împăratului. Bigotul Pobedonocew cooperează la toate şi de aceea se 
pune mare greutate pe elementul religios. Astfel unul din ofiţerii de marină arestaţi, care ca student fusese foarte 
evlavios, fu întrebat dacă se mai gândeşte la Dumnezeu, la viaţa de veci, la ceri. Ofiţerul, în etate de 23 de ani d-abia, 
începu a râde cu hohot şi apoi, încruntând ochii, zise: ,,Ceri! Ceriul e pentru cei puternici, cărora îl procură Sinodul 
cel sfânt ; omul sărac din popor are numai lipsa, mizeria şi răzbunarea sa, cari nu-l pot duce în ceri". De aci se vede  
ce ură domneşte şi în contra Sfântului Sinod, care iarăşi voieşte să aducă cu forţa la ortodoxism pe toate celelalte 
secte. Nihilismul se recrutează tocmai din aceste secte şi deci ministrul panslavist şi-a pus în gând să grupeze în jurul 
monarhului pe credincioşii religiunii de stat, cari formează majoritatea ţării. El le promite marea cu sarea, dar nu le 
poate da nimic până ce nu vor pieri vrăjmaşi[i] ţarului, adecă necredincioşii . Astfel dar s-a început cu ovreii, apoi vor 
urma şi ate secte. Chiar şi din cele patruzeci de comune jefuite cu totul multe sunt locuite nu numai de ovrei , ci şi de 
ruşi eretici . Mai pe urmă vom vedea mulţimea năpustindu-se asupra bogaţilor , iar Ignatiew va privi cu mâinile în sân 
la foc, jaf şi omor, comise prin palaturi şi casteluri. Astfel are de gând să ocupe ţara până va fi gata statul panslavist şi 
când , într-o zi, nu va mai putea ieşi din încurcăturile interioare, atunci se va arunca cu căzăcimea în contra vreunei 
victime din afară.
 
[25 — 26 mai 1881]
 
 
[„SCRIERILE DRAMATICE BUN E ..."]
 
Scrierile dramatice bune se disting de cele mediocre prin consecuenţa caracterelor. De la început până la sfârşit 
toate personajele se poartă şi vorbesc astfel cum trebuie să se poarte conform naturii lor înnăscute. Dar se va petrece 
conflictul în clasele de jos şi espresiile vor fi mai energice, dar scena va fi în salon şi patimile se vor ascunde în 
nuanţele cele mai elegante de conversaţie, fondul rămâne acelaşi. Se va observa că, daca dicţionarul de espresii şi 
locuţiuni e altul, e potrivit cu gradul de cultură al  stratului  social în care conflictul se petrece, logica  patimii  şi a 
caracterului, maniera fiecăruia de-a raţiona conform temperamentului său rămâne aceeaşi.                               
Autorii dramatici sunt adesea mediocri, natura nicicând . Oricât de parfumat de civilizaţie ar fi exemplarul ce ni-
l prezintă natura, în purtarea lui va fi consecuent până şi în inconsecuenţele sale. Astfel, la oricine vom găsi firul roşu al 
caracterului petrecut prin şiragul faptelor sale, deşi acestea nu trebuie să fie neapărat un şirag de mărgăritare,
Ne aducem aminte de judecata de odinioară a foilor roşii despre d. Vasile Boerescu. C-o furie adevărată aceste 
foi se aruncau asupra ministrului din cabinetul conservator care încheiase convenţia comericală cu Austria; era acuzat 
că primise o decoraţie care nu se dă decât celor ce înmulţesc c-o provincie întreagă zestrea habsburgilor; d. baron era 
ţinta persiflajului celui mai crud. Tempora mutantur et nos mutamur in illis . Cel care n-avea întru nimic a compromite 
interesele ţării pentr-o  decoraţie  e azi patriot, a subscris o  hârtie  de  sumisiune necondiţionată  către onor. d. Ioan 
Brătianu, deci azi e un giuvaier al partidului dominant, plumbul s-a prefăcut în aur, cristalul de stâncă în diamant.
Nu vom discuta mult asupra marelui om de stat, precum se numea însuşi în articolele scrise manu propria în 
,,Presa". E uşor a defini natura acestui bărbat politic. O inteligenţă foarte elastică , dar căreia asupra formelor i-a scăpat 
totdeauna fondul. Toată cariera sa politică consistă în sacrificarea fondului intrinsec al lucrurilor pentru câştigarea unor 
forme mai mult ori mai puţin lustruite ale existenţei statului român. Reaua tra - 
ducere a Codului Napoleon şi introducerea lui peste noapte, deşi  codificaţiunile  noastre vechi ar fi avut nevoie de 
modificaţiuni puţine şi neesenţiale pentru a egala Codul francez; actuala lege a instrucţiei, un adevărat monstru, care 
face din elevi de liceu profesori de gimnazii, ba de universitate chiar, şi care a fost cauza creării unei sume de şcoli 
primare şi secundare rele, sunt în mare parte opera d-lui Boerescu din zilele lui Cuza Vodă.
În zilele lui Carol Vodă d. Boerescu a urmărit idealul unei independenţe formale a statului român, fără nici o 
considerare a condiţiilor materiale ale acestei  independenţe  . Pentru a restabili dreptul ţării de-a încheia tractate de 
negoţ a fost părintele intelectual al convenţiei austro - române , liber schimbiste cu totul, şi în care puţinele puncte de 
protecţie a meseriei naţionale au fost introduse de unii din colegii săi. Tot în urmărirea acestei independenţe formale d-
sa s-a făcut ministrul de externe al Tractatului de la Berlin şi, pentru dobândirea recunoaşterii repezi a regalităţii, s-a 
făcut ministrul cestiunii dunărene.
Nu-i facem o acuzaţie dintr' aceasta . Fiecine face ceea ce se pricepe. A pune moşia părintească amanet pentru a 
câştiga un rang a căruia mărime să n-aibă pereche decât în goliciunea lui e asemenea politică, dar, după părerea unui 
bun gospodar, e o rea politică.
D. Dumitru Brătianu a definit politica d-lui Boerescu în cestiunea dunăreană.
 
Circularele către agenţii noştri din străinătate şi convorbirile cari au putut avea loc au lăsat celorlalte puteri impresiunea că 
am primi şi noi Comisiunea Mixtă sub preşedinţa Austriei.
 
Iată scheletul declaraţiei d-sale din Senat, dezbrăcat de toate rezervele. Nici poveştile d-lui Ion Brătianu, nici 
lungul discurs al d-lui Boerescu n-a adaos şi n-a scăzut nimic din gravitatea acestei declarări. Deşi un angajament 
propriu zis nu e luat, dar angajamente impropriu zise par a fi destule ca sorţii de apărare ai cestiunii dunărene să fie mai 
puţini şi mai grei.
Ceea ce constatăm este că Senatul a refuzat votul de încredere cerut de d. Dumitru Brătianu.
 
Dacă, nu aveţi destulă încredere în caracterul şi în priceperea reprezentanţilor dv. actuali de la guvern şi vorbind astfel mă 
adresez nu numai la majoritate, ci la întregul Senat, căci şi de astă dată trebuie să, fim toţi uniţi precum totdeauna am fost în cestiunile 
mari naţionale — daca, zic, nu aveţi destulă încredere în miniştrii actuali, să fim înlocuiţi cu alte persoane, cari să aibă fără rezervă 
toată încrederea dv.; căci numai astfel vom avea sorţi de-a înlătura sau cel puţin de a ne strecura printre marile greutăţi ce ne creează 
în cestiunea dunăreană starea politică actuală a Europei.
 
Iată cererea unei moţiuni de înceredere .
Iată şi sfârşitul şedinţei:
D. D. Ghica, preşedinte. Aveţi vreo moţiune?
D. P. Grădişteanu. Nu.
Senatul primeşte trecerea pur şi simplu la ordinea zilei.
Iată dar că şi aci firul roşu al actelor d-lui Boerescu e acelaş. Pentru a câştiga o poziţie formală statului român a 
tot subţiat firul cestiei dunărene, prin circulare şi conversaţii, prin angajamente impropriu zise , încât acest fir ameninţă 
a se rupe. Aceste forme costă din ce în ce mai mult şi n-ar fi de mirare ca într-o zi să ajungem împărăţie chiar ... dar de 
soiul celei turceşti.
 
[27 mai 1881]
 
 
[„PÂNĂ ACUM AM PRIMIT...]
 
Până acum am primit mai multe plângeri cari de cari mai caracteristice asupra purtării d-lui Crăciunescu cu 
ocazia examenului de bacalaureat. Cele mai multe coprind indicii atât de grave în privinţa d-sale încât ne-am sfiit a le 
crede de-a dreptul şi aşteptăm să ni se confirme din mai multe părţi. Deocamdată facem loc următoarelor şiruri, ce ne 
vin din sorginte vrednică de crezare.
 
[27 mai 1881] 
[„IERI CAMERA S-A OCUPAT..."]
 
Ieri Camera s-a ocupat în două şedinţe, una ziua, alta seara, de cestiunea dunăreană. Se ştie că d. Chiţu, printr-un 
marafet  parlamentar nou,  obţinuse  cel  dântâi cuvântul  în această cestiune. Vineri, d. Lahovari, ca reprezentant din 
opoziţie, cere cuvântul pentru a anunţa interpelarea d-sale. Ce se întâmplă însă? D. Chiţu pretinde că s-a înscris cu o zi 
mai nainte (adică joi, când nu se ţinuse şedinţa) în „albumul prezidenţial" pentru a anunţa aceeaşi interpelare.
D. Lahovari, fără a insista asupra acestui anacronism de comedie, îşi anunţă interpelarea. D-sa constată că faptul 
unei învoiri a guvernului cu un amic al său din majoritate pentru a-i anunţa acesta o interpelare de comandă nu poate 
împedica să se producă interpelarea adevărată din partea unui reprezentant independent. După d. Lahovari, d. Ionescu 
anunţase aceeaşi interpelare. Astfel s-au înscris la ordinea zili [i], pentru ieri, dezvoltarea interpelărilor d-lor Chiţu, 
Lahovari şi N. Ionescu.
Şedinţa, ca toate şedinţele de importanţă, era prezidată de d. C.A. Rosetti; încercarea era prea serioasă pentru ca 
onor. prezident să lase sforile teatrului mecanic în mâinile unui viceprezident şi inteligentul d-sale locotenent, d. Chiţu, 
era însuşi interpelator. Dezvoltarea  interpelării  d-lui Chiţu, destul de lungă  deaminteri  , a fost aceea ce trebuia să 
prevază oricine: o complezantă farsă pusă la cale mai dinainte.
D. Chiţu nu spune, într-un ceas şi mai bine de  cuvântare  , nici o idee pozitivă; d-sa  înoată  într-o mare de 
generalităţi banale, sărate pe ici pe colo cu cîte un nu mă uita la adresa guvernului, şi a căror concluzie este că guvernul 
bine a lucrat până acuma în cestiunea dunăreană. Terminând , d. Chiţu urează guvernului ca, întemeiat pe majoritatea 
de care dispune, să lucreze tot aşa şi mai departe.
Aceasta se numeşte interpelare; şi să nu uităm că d. Chiţu are pretenţia, deaminteri întemeiată, a fi unul din cei 
mai inteligenţi membri ai partidului de la putere. Se înţelege că guvernul n-a răspuns nimic d-lui Chiţu, pentru că nici n-
avea ce să răspunză, afară numai dacă d. Dum . Brătianu ar fi fost om mai politicos decât e politic şi ar fi cerut cuvântul 
pentru a zice d-lui Chiţu un merci bine simţit. În cazul acela d. Chiţu ar fi putut lua şi replica, spre a zice guvernului: 
„Pentru puţin".
D. Lahovari şi-a dezvoltat apoi interpelarea d-sale. Se înţelege că nu nouă ne este dat a ne confunda în laude la 
adresa onor. reprezentant conservator; n-am avut niciodată obiceiul să gratulăm pe membrii şi capii partidului nostru cu 
titluri colosale; aceasta a fost invenţia mult regretatei ,,Presa", o invenţie foarte comodă şi ingenioasă altfel, dar de care 
demnitatea opreşte pe oricine de a se bucura, când are, se înţelege, demnitate. Ne vom mărgini dar a reproduce în 
întregul lui discursul foarte remarcabil, şi acest calificativ i-l acordă chiar membrii majorităţii, pe care l-a rostit ieri d. 
Lahovari.
D.N. Ionescu a luat al treilea  cuvântul  , după cum era înscris. D. Ionescu,  continuând  în şedinţa de seară, 
dezvoltă mai întâi argumentările d-sale că în cestiunea dunăreană este un interes european şi că astfel orice creaţiune se 
va face la Dunăre trebuie să aibă un caracter internaţional  desăvârşit  . Oratorul apoi constată că interesele noastre 
constituţionale sunt de acord cu interesele comerciale şi cu cele politice. D. Ionescu crede că Adunarea trebuie să ceară, 
prin o adresă la M. Sa, ca M. Sa să dea o direcţiune guvernului său pentru a susţine în Comisiunea Europeană drepturile 
României de a stabili regimul  liberei navigaţiuni pe Dunăre prin o convenţiune internaţională. Căci în aceasta s-ar 
vedea mai mult garantată România decât în orice altă stipulaţiune ce ar emana de la Comisiunea Europeană, care n-are 
în atribuţiunea ei de a face creaţiuni de jurisdicţiune . De aceea d. Ionescu crede că ceea ce Adunarea are de făcut este 
să se adreseze la M. Sa în sensul de a asigura României interesele sale la Dunăre şi a face ca opiniunile manifestate în 
Adunare în privinţa drepturilor ţării în cestiunea Dunării să fie traduse în fapte de către consilierii M. Sale.
D. Stolojan ia cuvântul după d. Ionescu pentru a parafraza , adică a face şi mai anodine , banalităţile rostite de d. 
Chiţu la începutul dezbaterilor. Camera se goleşte cu încetul; d. Stolojan este redus a perora către câţiva colegi, foarte 
puţini, cari, daca nu ieşiseră din sală, e că găseau fotoliurile d-lor destul de comode pentru a se transporta 
cu aripile lui Morfeu pe nişte ţărmi mai fericiţi decât ai Dunării. Astfel, d. Stolojan, fără să pună măcar un punct la o 
frază isprăvită , coboară de la tribună.     
D. prezident al Consiliului luând cuvântul , onorabilii se întorc în sală să-şi reia locurile. D. Dimitrie Brătianu 
repetă cele spuse în Senat.
D-sa pierzându-se în figuri retorice, cere încrederea unanimă a Adunării, pentru ca guvernul să aibă acea forţă 
morală care singură etc. etc. etc. D. Dim. Brătianu, profitând de experienţa făcută alaltăieri în Senat, unde, în loc de un 
vot de încredere cerut de d-sa categorie, n-a obţinut decât trecerea curat şi simplu la ordinea zilii, declară de astă dată că 
orice moţiune, fie oricum, o respinge, considerând-o ca un vot de neîncredere; d-sa dar cere trecerea curat şi simplu la 
ordinea zilii. D. C. A. Rosetti trage sforile d-sale, ele însă fiind, cum se ştie, cam prea tocite, votul cerut este obţinut 
numai cu două voturi peste majoritatea reglementară , adică minimă.
 
[28 mai 1881]
 
 
[,,IERI ÎN CAMERĂ..."]
 
Ieri în Cameră d. Chiţu a readus în discuţie cestiunea dunăreană suscitată de interpelările de alaltăieri şi asupra 
căreia s-a trecut la ordinea zilii după cererea guvernului. D. Chiţu a cerut ca Adunarea să treacă în secţiuni spre a se 
ocupa cu moţiunile motivate depuse cu ocazia dezbaterii asupra interpelărilor. D. prezident al Consiliului şi ministru de 
externe, Dum . Brătianu, nefiind de faţă, d. Sturdza , ministrul de finanţe, susţine că nu se poate anula votul din ajun 
asupra trecerii la ordinea zilii. Părerea d-lui Chiţu prevalează ; secţiunile iau în dezbatere moţiunea, dar o resping.
Camera respinge asemenea moţiunea şi păstrează ordinea de zi. Vom reveni asupra acestui incident.
 
[29 mai 1881]
 
 
[„DISCUŢIUNEA CESTIUNII DUNĂRENE..."]
 
Discuţiunea cestiunii dunărene în Adunări, pe temeiul protocoalelor Comisiei Europene şi a actelor diplomatice, 
au descoperit în fine până la ce punct fostul ministru de externe, onor. d. Boerescu, a ştiut să compromită terenul de 
drept pe care ţara era aşezată în virtutea Tractatului de la Berlin. Claritatea revărsată asupra actelor marelui om de stat e 
binefăcătoare şi, dacă nu ne-am teme ca totul să nu fie decât o comedie şi ca noul cabinet, ieşit din sânul aceleiaşi 
majorităţi parlamentare, să nu fi  făcând decât  opoziţie aparentă actelor şi  promisiunilor  cabinetului demisionat, am 
putea spera că nu prea  târziu  s-a făcut lumină, că guvernele regelui vor putea încă reveni cu succes asupra celor 
compromise de guvernul principelui.
Discursul călduros şi de o admirabilă claritate a d-lui Alexandru Lahovari a demonstrat din nou că ministeriul 
Brătianu boerescu alunecase  pe clina unor propuneri şi concesiuni verbale şi în scris cari sunt  cu totul în afară de 
libertatea absolută de navigaţiune a Dunării stipulată prin Tractatul de la Berlin şi că prin această  alunecare  şi-a 
înstrăinat simpatiile puterilor apusene şi le-a dezinteresat în cestiune. 
În adevăr numai interesarea tuturor puterilor apusene pentru libertatea absolută de navigaţiune este mijlocul de-a 
înlătura până la un punct oarecare rivalitatea politică şi economică ce există de atâta timp între două mari puteri, Rusia 
şi Austro-Ungaria,  atât  pe ţărmii Dunării  cât  şi în privirea dezvoltării ulterioare a raporturilor dintre popoarele 
balcanice. A admite preponderenţa uneia din ele înseamnă din capul locului a atinge susceptibilitatea celeilalte şi a da 
raporturilor pacifice şi normale de până acum un caracter de tenziune care, într-un moment dat, ar fi mult mai periculos 
pentru micile state de la Dunăre decât pentru acei vecini cari, aproape egali în putere şi importanţă politică, ar afla poate 
la urmă mijlocul de - a - şi acorda interesele în detrimentul existenţei proaspetelor formaţiuni de state de pe malurile 
Dunării. Ţinându-se însă pururea viu interesul puterilor apusene atât pentru libertatea navigaţiunii Dunării cât şi pentru 
existenţa statelor riverane , amândouă puterile mari, care prin apropierea lor tind a avea un cerc de influenţă legitimă în 
Orientul Europei, ar găsi în cooperarea pairilor lor o garanţie îndestulă pentru menţinerea influenţei lor actuale, iar 
statele ţărmurene un sprijin în contra lărgirii din cale afară a acelor influenţe.
Interesul statelor apusene este aşadar un element modelator pentru tendenţele de predominare cari se dezvoltă 
din două laturi în Răsăritul Europei.
Iată ce[e] a ce a voit Tractatul de la Berlin, iată în trăsurile cele mai generale politica naţională ce ar trebui s-o 
urmeze un guvern Românesc.
Noi credem că, cu oarecare bunăvoinţă reciprocă, interesele mari ale puterilor şi cele locale ale statelor 
ţărmurene sunt armonizabile şi că tocmai preponderanţa esclusivă a unora e stricăcioasă unei asemenea armonii. Pân' 
acum a rămas cel puţin dovedit că această armonie e favorul şi a unora şi a altora, încât părăsirea terenului de drept 
creat de Tractatul de la Berlin ar da poate naştere unor complicaţiuni pe cari statele mici de la Dunăre ar trebui, în 
interesul lor propriu şi bine înţeles, să le eviteze cât se poate de mult. Şi le vor evita din momentul în care vor renunţa 
de-a face politică pe picior mare şi se vor mulţumi cu dezvoltarea ce le-o acordă dreptul public pozitiv, stipulat prin 
tractatele europene.
 
[30 mai 1881]
 
 
[,,ÎNCHIDEREA CHIAR…”]
 
Închiderea chiar în mijlocul anului şcolar a şcoalei de la Panteleimon a produs senzaţiune în public şi mai multe 
foi din capitală au stăruit să se deschiză iar şcoala, apelând mai ales la simţimântul de dreptate şi de iubire creştinească 
a celor ce aruncaseră pe sărmanii elevi pe drumuri. Însă aceasta se întâmplă în cele dântâi momente după închiderea 
şcoalei; în urmă sărmanii băieţi aruncaţi pe drumuri au fost daţi uitării şi astăzi nimeni nu mai vorbeşte de dânşii . 
Credem însă că de astădată e vorba mai cu seamă de un principiu şi de un interes public care trebuie apărat, deşi fără 
îndoială copiii ca atari merită asemenea compătimirea noastră.
S-a închis o şcoală care funcţionase mai mulţi ani de zile şi aşa ni se pune înainte de toate întrebarea dacă tocmai 
ţara noastră  poate să  privească  cu indiferenţă  închiderea  uneia  dintre puţinele  sale  şcoli.  Îndeosebi  cea  de  la 
Panteleimon era afară de aceasta o şcoală specială. Erau acolo, afară de clasele primare, o şcoală de meserii, mai ales 
pentru lemnărie , şi o şcoală pentru surdo - muţi . În sfârşit , întregul institut era anume întemeiat pentru creşterea 
copiilor găsiţi şi în genere a copiilor orfani . Într-un cuvânt e vorba de un aşezământ de binefacere şi de cultură care a 
fost desfiinţat şi trebuie să ştim dacă el putea să se desfiinţeze ori cel puţin dacă erau destule motive spre a-l desfiinţa.
Trecând cu vederea întrebarea dacă tara noastră are ori nu trebuinţă de un asemenea aşezământ , ne vom mărgini 
deocamdată a constata că el a fost întemeiat — în mare parte 
cel puţin — din donaţiunile acelora care credeau că ţara are trebuinţă de dânsul şi că desfiinţându 'l se lovesc drepturile 
pioşilor donatori . Şi ar fi foarte trist dacă nici chiar până astăzi nu ar fi străbătut la noi convingerea că o societate 
aşezată pe temelii sănătoase nu poate să acorde nici unei puteri constituite dreptul de-a întrebuinţa fonduri pioase pentru 
alte scopuri afară de cele hotărâte de donatori . Fără îndoială statul a contribuit şi el pentru întemeiarea şi întreţinerea 
institutului de la Panteleimon; însă aceasta nu-i dă de loc dreptul nici de a desfiinţa institutul, nici chiar de a cere să i se 
restituiască suma contribuită , căci şi el a contribuit spre acelaşi scop ca donatorii şi n-a pus atunci când a contribuit nici 
o condiţiune din care ar putea să-şi deducă dreptul de a desfiinţa institutul. Astfel contribuirea din partea statului e 
numai o dovadă mai mult că trebuinţa întemeierii unui institut ca cel de la Panteleimon era — cel puţin — de toţi 
simţită. Statul are dar dreptul de control, poate chiar să nu mai contribuie pentru întreţinerea acelui institut, însă dreptul 
de a desfiinţa institutul nu-l poate avea  decât  în cazul  când  fondurile din care s-a înfiinţat şi se întreţine nu ar fi 
destinate de pioşii donatori pentru scopul urmărit de acel institut. Iară dacă fondurile ar fi prea mici, încât din ele nu s-
ar putea întreţine institutul, nu  rămâne decât  să aşteptăm ca ele să crească ori să facem un nou apel la inimele 
binefăcătoare, dar institutul rămâne în principiu întemeiat, căci altfel am lăsa să se crează că e nebun acela care jertfeşte 
o parte din roadele muncii sale pentru buna creştere a generaţiilor viitoare.                          
Credem însă că institutul de la Pantelimon e atât de folositor încât merită să fie susţinut chiar şi în cazul când 
fondurile destinate anume pentru întreţinerea lui ar fi prea mici.
Nu ştim daca până acum acest institut a răspuns la scopul ce-i este pus. Admiţând însă că el s-a abătut de la 
scopul său tot nu putem admite că urmează să fie desfiinţat, ci numai că trebuie reorganizat.
Lipsa de bani nu poate să fie un motiv serios pentru desfiinţarea institutului. Ni se spune mereu că sunt mulţi 
bani în ţară şi e peste putinţă că, atunci când se votează mii şi iar mii de lei cheltuieli de reprezentaţie pentru înalţi 
demnitari ai statului român, să nu aibă bani pentru întreţinerea unui prea slab dotat institut de binefacere. În acelaşi timp 
vedem că Eforia Spitalelor, din ale cărei venituri s-a întreţinut pân' acum institutul de la Pantelimon zideşte case nouă, 
plantează grădini, pune grilajuri frumoase, ba dărâmă chiar o biserică spre a putea zidi alta în locul ei; nu înţelegem dar 
cum Camera şi cum guvernul, care au aprobat aceste cheltuieli, mai pot fi de părere că nu sunt bani pentru întreţinerea 
unui institut în care copiii găsiţi, orfani şi surdo - muţi găsesc un adăpost şi o creştere potrivită cu interesele ţării.
Care pot să fie dar cuvintele pentru care s-a desfiinţat — precum sperăm, deocamdată — institutul de la 
Pantelimon ? Aceasta e întrebarea pe care trebuie să şi-o pună tot omul serios şi credem că ar fi timpul ca opinia publică 
să nu mai rămâie în nedumerire asupra acestei întrebări.
 
[31 mai 1881]
 
 
[„ASUPRA EXAMENELOR ..."]
 
Asupra examenelor  de bacalaureat de estimp am primit  denunţări atât  de grave încât  ne-am sfiit de-a le da 
publicităţii şi am căutat mai întâi a ne informa de la oameni vrednici de crezare întru cât ele erau exacte.
Mai cu seamă în contra d-lor Crăciunescu şi Cernătescu erau îndreptate acele  denunţări  . ,,L'Independance 
roumaine" de alaltăieri cuprinde asemenea indicii de cea mai mare gravitate asupra acestor doi profesori. Ea publică 
cîte o scrisoare a fiecăruia dintre ei, pe cari iată - le :
 
Rog pe colegul meu, d. X ., de-a binevoi să se arate indulgent cu tânărul Z ... Îi voi fi recunoscător . 
Aceasta e a d-lui Cernătescu.
D. Crăciunescu scrie franţuzeşte următoarele:
 
Rog pe onor. meu coleg, d. X ., de-a se arăta indulgent cu tânărul M . . .; nu e tocmai sigur în cestiunile de istorie; dar 
cunoaşte foarte bine no. 13 al programului.
 
E bine înţeles că d-lor fac parte din comisia de examinare .
În urma acestor revelaţiuni şi a unor informaţiuni din chiar cercurile profesorale , publicăm următoarele şiruri, 
primite la 16 ale lunei curente şi pe cari la început ezitaserăm de-a le da la lumină fără o confirmare ulterioară. Aceste 
şiruri au forma unor întrebări la cari elevii examinaţi vor răspunde afirmativ.
 
Este adevărat că d. Crăciunescu este meditatorul a cinci elevi, candidaţi de bacalaureat pentru sesiunea de estimp ?
Este adevărat că d-sa a făcut (adică nu, le-a dat în original) încă de acasă elevilor d-sale tema latină?
Este adevărat că elevilor d-sale li s-a introdus prin gaura uşei tema greacă?
Este adevărat că d-sa face cestiuni de literatură latină unele aparţinând facultăţii de litere. iar altele absurde ? Ca curiozitate 
iată câteva : Cari erau caracterele limbei latine vorbite în Alexandria în timpul lui Horaţiu? Care a fost critica făcută de Scaliger lui 
Horaţiu? Ce diferenţă era între adevăratul creştinism şi religiunea lui Virgil? Ce asemănare e între Omer, Racine, Virgil şi Dante? . . . 
!!!
Este adevărat că chiar d. Crăciunescu nu ştie răspunsurile acestor întrebări şi că le are scrise pe nişte foiţe pe care nu uită d' a 
le pune în tot momentul înaintea ochilor d-sale?
Este adevărat că d-sa are pasajele de care-i întreabă pe candidaţi traduse de acasă cu juxtaliniere ?.. .
Este adevărat că d. Cernătescu 1 n-a ştiut cine a încheiat pacea de la Nicea ?
Este adevărat că d. Cernătescu a susţinut că nici os din oasele lui Huniade n-a existat când Soliman a mers să ia Belgradul 
?
Este adevărat, în fine, că d. Cernătescu a susţinut cu tărie înaintea tuturor candidaţilor că Ludovic XI a fost fiul lui Ludovic 
VII ?               
Da! Aşa este: Ce vă aşteptaţi de la un autor de isterie care a copiat cuvânt cu cuvânt pe francezul Duruy ?
___________
 1 Numit la universitate prin decret al Locotenenţei domneşti de la 11 februarie, fiind ministru al instrucţiei d. C.A. Rosetti. 
Nu are titluri academice şi n-a făcut concurs.
 
[31 mai 1881]
 
 
[„A INTRAT VULPEA 'N SAC..."]
 
A intrat  vulpea 'n  sac. „Românul" se  zbate  ca-n gura  şarpelui  spre a scăpa din încurcătura în care l-a pus 
evenimentele parlamentare a celor din urmă zile.
Regalitatea putea fi proclamată de ţară, e foarte adevărat, căci liberă e orice ţară neatârnată de a-şi pune titlul pe 
care-l găseşte mai potrivit cu poziţia ei; dar libere rămân pe de altă parte toate ţările neatârnate de-a recunoaşte sau nu 
acest titlu. Cele mai multe din puterile Apusului,  având  interese de-o importanţă secundară pe malurile Dunării şi 
văzând în erigerea României în regat o garanţie de pace mai mult prin înlăturarea secularei rivalităţi dintre două mari 
puteri, s-ar fi grăbit cu bucurie a recunoaşte micului popor de rasa latină poziţia ce o cereau oamenii lui de stat ca ceva 
necesar pentru dezvoltarea lui. Alte puteri însă cari aveau interese economice şi politice la Dunăre de-o ordine 
superioară,  văzând  preţul mare ce d-nii Brătianu — Boerescu puneau pe  regalitate  , au crezut a putea cere o 
compensaţie pentru recunoaşterea ei: preponderanţa pe Dunăre.
Am reprodus după ziarele din Viena formula ce se dădea acestei exigenţe „Recunoaşterea regalităţii plăteşte cât 
un anteproiect austriac".
S-a constatat cu de prisos în Parlament că înaintea încoronării d. Vasile Boerescu recunoscuse ca îndreptăţită 
instituirea unei Comisii Mixte, neprevăzută în Tractatul de la Berlin, sub preşedinţa Austriei. Lucrul mergea atât de 
departe încât în Comisia 
Europeană  din Galaţi delegatul Austriei a dat o dezminţire formală  delegatului  României şi celui al Bulgariei, 
spunându-le verde să nu se prefacă că se opun creării unei asemenea comisii, căci delegatul Austriei ştie că guvernele 
acestor doi d-ni au luat deja angajamente în privirea aceasta. Iată în ce poziţie falsă era pus colonelul Pencovici în 
Comisia Europeană.
Apropiindu-se încoronarea, d. Ion Brătianu simte că s-apropie timpul de a-şi ţine cuvântul dat Austriei.
Atunci declară în Parlament şi în conventiculele de la Herdan că nu mai poate merge c-un partid care fură, spre a 
nu mai întrebuinţa  eufemisme  . Fratele său, venit din Constantinopole spre a-l înlocui, face declaraţii analoge în 
Cameră: ,,Hoţii la puşcărie, speculanţii intereselor publice la carantină; nu mai sunt oameni cinstiţi în ţara aceasta, dar 
[î]i vom corige  noi prin articolele respective ale Codului Penal !" Asta în plin Parlament, în cel  dendâi  discurs al 
primului cabinet regal, menit a fi reprodus până şi în telegramele ziarelor europene.
Vine în sfârşit cestiunea Dunării la ordinea zilei. Din documente diplomatice se constată că guvernul trecut a 
compromis cestiunea prin concesii pripite; că, pledând numai cu jumătate gură în privirea aceasta, ca unul ce făcuse 
deja promisiuni, a inspirat dezgust puterilor apusene, cari la început erau plecate a face din libertatea absolută de 
navigaţiune o cauză a lor; că puterile apusene,  văzând  duplicitatea guvernului român, au  înclinat  a da dreptate 
exigenţelor Austriei, părăsind pe statul mic ce se încerca a le amăgi şi a le compromite vaza.
Şi aceste lucruri nu au fost descoperite numai de membrii opoziţiei. Nu. D. Chiţu, unul din şefii majorităţii, o 
face, d. Fleva, un alt şef al majorităţii, se asociază cu el; c-un cuvânt d. Ion Brătianu i-a numit hoţi, d-lor [î]l numesc, c-
un cusur subţire, trădător; indirect, cu oarecare rezervă ca pe-un şef al întregei ortale , dar trădător.
,,Neue freie Presse", un organ foarte amic al d-lui Ion Brătianu, scrie în privirea aceasta următoarele:
 
D. Dim. Brătianu ar aranja bucuros cestiunea dunăreană într-un mod  amical cu Austro-Ungaria şi cu celelalte puteri 
europene; dar, cu ocazia acestui periculos experiment , n-ar voi să piarză nimic din popularitatea sa şi de-aceea a crezut de 
cuviinţă şi prudent de-a declara că pertratările sub cabinetul trecut ajunseseră atât de departe încât el s-a găsit în faţa unui fait 
accompli .
Prin aceasta credea a putea urni într-un chip comod odiul eventual al concesiunilor făcute puterilor pe umerii fratelui său 
Ion Brătianu şi ai d-lui Boerescu; dar nu socoti ca Ion Brătianu şi Boerescu n-au murit încă, că, din contra, nu numai că sunt între 
cei vii, dar sunt şi senatori şi pot deveni iar miniştri. Era dar natural ca ei să nu voiască a lua pe umerele lor acel fait accompli pe 
care-l iscodise Dumitru Brătianu şi să protesteze în contra încărcării lor c-o asemenea sarcină. D. Dumitru Brătianu va trebui 
aşadar, daca nu preferă să-şi reia comodul post de ministru la Constantinopol, să rezolve singur cestiunea Dunării... Cabinetul 
trecut au conces deja instituirea unei Comisii a statelor riverane şi prezidenţa Austriei în ea (deşi nu ca privilegiu, însă în mod 
convenţional ). Daca asemenea promisii ale unor miniştri români pot fi privite ca obligatorii , d. Dumitru Brătianu poate în 
adevăr să se refere la ele ca la un fait accompli .
 
Iată priveliştea  în faţa căreia  se află  Coroana.  D.  Ion Brătianu, ca şi d.  Dumitru Brătianu,  au aruncat 
Parlamentului acuzări de cea mai mare gravitate. Acest din urmă, a ameninţat pe membrii majorităţii cu puşcăria şi cu 
punerea la carantină. Desigur că Parlamentul din parte 'şi , oricât ar avea pe umerii lui afacerile Mihălescu, contractele 
de lemne ale d-lui Fleva,  jocul de bursă cu ocazia răscumpărării şi  milionarizarea  Costineştilor, răspunde prin 
neîncredere în politica guvernului trecut, prin rezervă în faţa cabinetului actual.
Fără îndoială neînţelegerile între d. Ion Brătianu şi amicii săi politici nu vor dura mult. Acuzările ce şi le-au 
aruncat reciproc sunt de natură a-i încărca cu atâta discredit pe toţi împreună încât , coűte que coűte , componenţii de 
căpetenie ai partidului roşu se vor reapropia . D-lui Brătianu [î]i trebuiesc roşii, roşilor le trebuieşte el.
Nouă însă ni s-a dat pentru  întâia  oară ocazia de-a măsura într-un moment de tenziune reciprocă abisul de 
corupţie al partidului dominant, pe care fostul  ministru prezident  îl  acoperea  cu  perdeua  numelui său; am auzit 
pronunţându - se de chiar ai lor sentenţa de maturitate pentru marea Academie de la Văcăreşti. Pe de altă parte şefii 
majorităţii au confirmat ceea ce Iancu Negură zicea despre guvernele roşii în genere: ,,La putere fiind, conspiră cu 
străinii contra ţării!".
Stroussberg, Livadia, Basarabia, art. 7, răscumpărarea şi în fine Dunărea, iată un lanţ întreg de interese din cele 
mai vitale ale ţării cari se sacrificau numai pentru ca 
roşii să vie sau să rămână la putere. Ei nu se pot despărţi unii de alţii, căci nu sunt numai amici politici, ci complici , şi 
complicitatea lor la crime ordinare ca şi la crime de stat [î]i cimentează împreună pentru de-a pururea.
Care parlament din lume ar fi îngăduit în adevăr ca prezidentul Consiliului să-i spuie: ,,Hoţii la puşcărie, 
precupeţii intereselor publice la carantină! Nu mai sunt oameni oneşti în ţara aceasta"? Ei bine, Parlamentul acesta au 
îngăduit-o pentru că fapte de notorietate publică le închidea gura, pentru că mulţi, foarte mulţi din membrii majorităţii 
ziceau în fundul inimei în acel moment: ,,Pater , peccavi !"
,,Românul" întreabă de ce nu se dă în judecată cabinetul trecut.
Noi am zice că ar trebui să se afle cineva în cer ori pe pământ care să poată da în judecată Senatul ce-au trecut la 
ordinea zilei peste scabroasele afaceri, descoperite de însuşi mucenicul, şi Camera în care s-au  instituit celebrele 
biurouri de împământire pe sub mână .
Cine ar putea să judece şi partidul şi guvernele roşii e ţara. Dar la ea nu face nimeni apel, mai ales când sunt 
interese străine la mijloc.
 
[3 iunie 1881]
 
 
[„RUPTURA ÎNTRE D. BRĂTIANU
ŞI PARTIDUL SĂU..."]
 
Ruptura între d. Brătianu şi partidul său nu putea să dureze mult. „Găsit-au Filip pre Naftanail" zice Sciptura ; 
regăsitu-s-au în sfârşit cancelarul de la Măgura cu iubiţii săi Pătărlăgeni. Cine se va bolnăvi din pricina împăcăciunii e 
cestiunea dunăreană.
Pentru a reîmprospăta în memoria cititorilor deosebirea între vederile cabinetului Brătianu — Boerescu şi acelea 
ale şefilor majorităţii reproducem mai la vale pasajele acelea din discursul d-lui Chiţu prin care d. Boerescu e acuzat, în 
mod eufemistic în adevăr, dar nu mai puţin grav, de-a fi compromis cestiunea Dunării. Compare-se aceste pasaje cu 
aserţiunile ,,Românului" că nimic nu s-a compromis, că cestiunea este intactă şi facă-şi fiecine concluzia asupra preţului 
cu care se plătesc tovărăşiile politice ce ţara are nenorocirea de a le suporta.
 
[4 iunie 1881]
 
 
[„UN AMIC AL FOII NOASTRE..."]
 
Un amic al foii noastre ne observă că două din întrebările ce se fac d-lui Cernătescu printr-o comunicare ce ni s-
a trimis din public cu ocazia examenelor de bacalaureat sunt şicane .
Iată - le :
 
Este adevărat că d. Cernătescu n-a ştiut cine a încheiat pacea de la Nicea?
Este adevărat că d. Cernătescu a susţinut că nici os din oasele lui Huniade n-a existat când Soliman a mers să ia Belgradul?
 
şicana  ar consista, după amicul nostru, în imposibilitatea întrebărilor, de vreme ce nici Soliman n-a fost 
contimporan cu Huniady , nici s-a încheiat vro pace la Nicea. 
Înainte de toate, care Soliman şi care Nicee ?
Observaţia aceasta ar avea cuvânt daca întrebările i s-ar fi pus unui elev de liceu.
Un atare sau un om privat nu e obligat a şti nici păcile cîte s-a încheiat în deosebitele Nicee , nici care Soliman 
împărat a fost contimporan cu Huniady. Dar întrebările de mai sus, în forma lor vagă, fără a se determina nici de ce 
Soliman e vorba, nici de ce Nicee , se pot pune unui profesor de facultate, care ar fi ţinut nu numai a da un răspuns la 
ele, ci şi a descoperi lapsurile strecurate în ele, pentru a le da un înţeles îndoit. Pentru noi întrebările, deşi greşite, au un 
răspuns istoriceşte exact, ceea ce nu ne împiedecă de-a descoperi erorile. Din parte-ne însă nu ne-am crezut deloc în 
drept de-a corige erori puse poate cu intenţia de a-l face pe  examinatorul  la bacalaureat să-şi  formuleze  altădată 
întrebările şi răspunsurile cu mai multă preciziune.
În locul întâi se zice în adevăr ,,pacea de la Nicea" în loc de ,,pacea lui Nicia " (cea de 50 de ani în războiul 
peloponeziac ); în locul al doilea se zice „Soliman" în loc de ,,Mohamed II".
Dar amândouă întrebările luate cu intenţia cu care ne par puse ne-au convenit nouă, pentru că au o dezlegare, 
poate cam greu de aflat pentru profesorul în cestiune, dar desigur din cele mai neaşteptate.
Pacea de la Nicea s-au încheiat în adevăr între Poriu împărat şi Alexandru Macedon ; iar Soliman contimporanul 
lui Huniady e fiul lui Baiazid I, împărat în părţile europene ale Turciei, care a murit ucis la 1410.
Spre liniştirea amicului nostru cată s-o repetăm că aceste întrebări ne par a fi puse nu pentru a pune în 
perplexitate  pe un elev de liceu, care ştie şi  când  a trăit Huniady, şi timpul lui Soliman Legiuitorul, ci pentru a 
demonstra unui profesor de facultate că întrebările ce le pune cată să fie precise ca denominaţiune şi ca epocă. Ce e 
Soliman fără nici un atribut ? Ce e Nicea? Există patru Nicee deosebite, patru Nicia cunoscuţi, cinci Belgrade şi în fine 
trei Solimani — aceşti din urmă încai toţi în raporturi directe cu istoria noastră naţională. Daca profesorul nu întreabă 
de Soliman cel Mare sau Legiuitorul elevul [î]l poate confunda cu Soliman Beţivul , contimporanul lui Huniady.
 
[4 iunie 1881]
 
 
FRNAZ SCHIPEK 
 
Eminentul violonist şi compozitor , după o îndelungă suferinţă, a încetat din viaţă ieri noapte; astăzi rămăşiţele 
lui vor fi depuse în locuinţa eternă.
Moartea prematură a acestui om de adevărat talent, de o inteligenţă artistică înaltă, este o mare pierdere pentru 
artă la noi, unde un artist de valoare ca dânsul nu poate rămâne decât silit de împrejurări sau doborât de slăbiciuni 
nebiruite .
F . Schipek a murit în vârstă de 38 de ani. El lasă un număr însemnat de compoziţiuni,  remarcabile atât ca 
inspiraţie cât şi ca lucrare, şi dintre cari, dacă dezvoltarea artei la noi are vreun viitor, multe vor rămâne .
 
[4 iunie 1881]
 
 
[„ÎNCLINĂM UNEORI..."]
 
Înclinam uneori a ne face iluzii asupra cancelarului de la Măgura, închipuindu-ne că în adevăr urmăreşte vreo 
idee politică sau naţională. E prea adevărat că scopul nu justifică mijloacele şi, oricare ar fi fost ideea pe care ar fi 
urmărit-o d. Ion Brătianu servindu - se cu speculanţi ai intereselor publice pe cari frate - său [î]i ameninţă cu carantina 
sau ca  maturi  candidaţi pentru examene înaintea curţii cu juraţi, ţintele sale politice trebuiau să sufere de aceasta. 
Scopul nu justifică asemenea mijloace, dar le-ar putea esplica măcar.
Daca n-am fi renunţat de mult la această iluzie evenimentele celor din urmă zile ar fi izbutit a ne convinge că d. 
Ioan Brătianu nu urmăreşte nici un scop şi că tot miezul politicei sale e de-a mănţinea la putere corupţia pentru ea 
însăşi, ignoranţa, specula intereselor publice pentru ele însele, în afară de orice ordine superioară de idei sau de interese.
Esplicaţia optimistă pe care o dădeau unii pentru retragerea d-lui Brătianu era: Acest om urmărea în adevăr 
regalitatea şi neatârnarea deplină coute que coute : se servea deci în urmărirea scopurilor sale de tot ce e mai corupt, 
mai lesne de avut ca  votator  , mai mlădios. Spiritele independente, prea multă critică ar fi fost piedeci la  ceea ce 
recunoscuse el că e bun ori salutar. Dar, odată poziţia în afară a ţării asigurată, el nu mai are nevoie de aceste elemente 
netrebnice de postulanţi, cumularzi, speculanţi ai intereselor ţării. Va căuta a da o organizare internă ţării, atrăgând în 
sfera ideilor sale elemente oneste şi sănătoase sau sprijinindu-le pe acestea în tendenţele lor, fără a se mai amesteca 
direct în afaceri.
O esplicare tot optimistă a retragerii era că voia să scape de d. Boerescu, care se prea angajase în cestiunea 
Dunării, şi să dezlege mâinile eventualilor săi urmaşi.
Toate explicările acestea au fost greşite.
D. Ion Brătianu s-a supărat amar pe critica făcută de d. Chiţu politicei sale în cestiunea Dunării; d-sa e solidar cu 
d. V. Boerescu şi cu teoria emisă de acesta, pe care de mult am cunoscut-o, că ,,Dunărea nu e a nimărui şi a tuturor". 
Cu toată blândeţa cu care d. Chiţu critica această teză a d-lui Boerescu, noi credem că ea e prea circumscrisă şi 
se poate generaliza asupra ţării întregi. Nu numai Dunărea, ţara asta întreagă e a nimărui şi a tuturor. Ţara întreagă nu 
mai e decât un otel ce aparţine musafirilor eventuali cari se scurg din câteşipatru unghiurile lumii pe acest pământ ; 
Parlamentul e un otel pentru oameni fără tradiţii şi fără patrie hotărâtă , pentru Gianii şi Cariagdii de toate categoriile; 
demnităţile statului sunt un otel pentru absolvenţii a patru clase primare şi a unui curs de violoncel; ministeriile sunt 
otele pentru cele patruzeci de terenuri de voiajori deosebiţi care le-au populat în curs de şase ani şi populaţiile provizorii 
a acestei ţări dau întregei activităţi publice un caracter provizoriu.
Noua  Americă  dunăreană  seamănă  mult  cu  prăvăliile  improvizate  ale  târgurilor  anuale,  cu  firmele,  cu 
inscripţiile, cu mişcarea de-o zi; pe când vechea Românie istorică, cu tradiţiile ei, semăna unei cetăţi cu firme seculare, 
în care activitatea se urma de sute de ani pe aceleaşi cărări.
Am fi crezut un moment că şi d. Brătianu urmăreşte reconstruirea acelei cetăţi; dar am pierdut această credinţă. 
D-sa este şi voieşte să rămână căpetenia acelora cari cred că ţara aceasta nu este a nimărui, este a primului ocupant . 
Ceea ce s-ar fi putut crede că e un mijloc pentru realizarea unei ţinte politice este scopul însuşi a d-lui Brătianu, este 
înstrăinarea . Şi fiindcă nimic nu-i mai favorabil înstrăinării decât corupţia, mijlocul pentru a înstrăina deplin ţara, a o 
face nepăsătoare chiar de soarta ei, e coruperea sistematică a spiritelor prin erigerea în principiu de guvernământ a 
teoriei: că banul câştigat fără muncă şi parvenirea cu orice preţ e unica ţintă a existenţei omeneşti. Pe această cale d. 
Brătianu va ajunge în adevăr ca poporul istoric al ţării, acest obiect al  sistematicei  esploatări, să prefere chiar 
dominaţiunea străină dominaţiunii patrioţilor de meserie.
 
[5 iunie 1881]
 
 
[„CÂND ONOR. D. IOAN BRĂTIANU S-A RETRAS ..."]
 
Când onor. d. Ioan Brătianu s-a retras la Măgura pentru motive de sănătate, după ce la Herdan espusese o altă 
serie de motive, era de crezut că atmosfera încărcată de afacerile Mihălescu — Carada — Costinescu, de sinecurele ce 
şi le-au creat patrioţii de industrie, de pensiile reversibile, de cumul, de întreprinderi etc. [î]l înăduşea pe cancelarul 
nostru şi voia să deschiză un ventil în Cameră pentru a o răcori. 
Şi în adevăr această credinţă  deveni mai plauzibilă  când  onor. d. Dimitrie Brătianu, într-un moment  de 
sinceritate, trimise pe hoţi la puşcărie, pe precupeţii intereselor publice la carantină. Niciodată ministru n-a pronunţat 
vorbe mai grave la adresa partizanilor săi ca acesta. Bătrânul Cromwell s-ar fi putut mândri cu rostirea lor; de aceea au 
şi fost reproduse, spre veselia Europei, de ziarele cele mai răspîndite. Un prim ministru care zice că nu mai sunt oameni 
oneşti în ţara aceasta şi care ameninţă că-i va face oneşti prin paragrafii respectivi ai Codului penal şi prin răcoritoarea 
umbră a zidurilor de la Văcăreşti e un ministru fenomen la Sybaris, care - ar merita un monument.
Credem că acest motiv ar fi fost de ajuns pentru ca Maiestatea Sa să ceară esplicări ministrului său prezident 
asupra înţelesului şi întinderii vorbelor ce le întrebuinţase .
Avea şi are de gând d. Dim. Brătianu să guverneze înainte sprijinit de o majoritate căreia i-a adresat şi care a fost 
capabilă a suporta asemenea epitete ? Nu ştie prezidentul Consiliului că, pe cât timp aceşti oameni formează majoritatea 
Camerei, ei sunt neresponsabili , că nici un judecător de instrucţie nu i-ar putea scoate din menajeria sacrosanctă ? Nu 
ştie ministrul prezident că cel dendâi mijloc de a-i trage la răspundere este disoluţiunea şi alegerile nouă?
După cât se vede însă hoţii buni de puşcărie şi precupeţii intereselor publice buni de carantină vor continua a 
face legi şi a guverna.
E ciudat aceasta, dar aşa e scris în cartea sorţii ca în ţara noastră să nu se facă mai bine. Ca la noi la nimenea. Şi 
într-adevăr, cum şi la ce s-ar face mai bine ? Unul face revoluţie pe faţă şi e numit adiutant domnesc; altul înjură Domn 
şi Doamnă prin  pasquiluri  pretinse satirice şi e decorat cu medalia  Bene-merenti; altul ia pensie  reversibilă  de la 
monarhia ereditară, iar fiu său ce trăieşte din această pensie bea la Paris în sănătatea Republicei Române; contra altuia 
se face cercetare criminală pentru cărăturile Warszawsky şi el continuă a fi director de ministeriu în timpul întregei 
cercetări, împreună cu tovărăşia de Chiriţopoli cu cari populase prefecturile în predmetul lucrativelor afaceri ! Ţara 
vede, se zbate; însă colegiile electorale sunt falsificate deja prin introducerea în liste de alegători frauduloşi : ţara legală 
e în minoritate faţă cu ţara cavalerilor de industrie.
Cum să se facă mai bine şi la ce s-ar face? Milionul de oaspeţi în hanul Americei dunărene îşi caută de afaceri 
şi-i au în buzunar pe patrioţii de industrie. A lor e ţara cu d. Brătianu cu tot şi lor le convine guvernul. La ce s-ar 
schimba ? Pentru Terinte din Vaslui or Bucur din Breaza nu se schimbă un lucru atât de subţire precum e guvernul din 
Sybaris.
Din acest punct de vedere ,,Românul " nu are decât dreptate daca prin şirurile următoare se opune disoluţiunii 
Adunărilor şi venirii unui alt guvern.
 
Care rege însă putut-a chema la guvern nişte simpli indivizi? Şi toţi ştiu că fosta partită , ce se zicea conservatoare, nu mai 
esistă.                                                                   
Mulţi dintre bărbaţii cei eminenţi din acea partită au părăsit-o . Fapt clar, pozitiv şi de cea mai mare gravitate.
Puţinii cari au mai rămas sunt divizaţi în ideile lor politice. Ţara toată ştie diviziunea ce s-a produs prin „Timpul" chiar între 
dd . Lascar Catargi şi Maiorescu.
D. Carp a spus în Cameră c-acea partită n-are o programă serioară , conservatoare şi naţională, ş-a expus naţiunii programa 
dumisale .
Domnul Carp a rămas singur şi partita în care era este fără programă şi foarte strenţuită .
Astfel dar pretinşii conservatori nu pot veni la guvern, pentru că nu mai sunt o partită .
Nu mai sunt o partită căci nu au o programă clară şi cunoscută naţiunii şi Europei şi sunt părăsiţi de către mulţi din bărbaţii 
cei emininţi pe cari naţiunea îi cunoaşte.
Nu mai  sunt  conservatori,  căci faptele au dovedit  c-adevăraţii  conservatori au fost şi  sunt  membrii partitei  liberale 
naţionale .
 
Toate bune şi frumoase. Să admitem că programul nostru e necunoscut, deşi l-am spus şi l-am rezumat de atâtea 
ori în două cuvinte.
Care e însă programul d-voastră, clar şi cunoscut naţiunii şi Europei? Dacă al nostru e neclar şi necunoscut, nu s-
ar putea să vedem odată ceea ce numiţi programul d-voastră ? De  atâţia  amar de ani tot vorbiţi de existenţa unui 
program roşu, pe care nimeni în lume nu-l cunoaşte, încât ar fi o adevărată binefacere pentru partidul d-voastră, pentru 
cititorii ,,Românului", pentru naţiune şi — haiti , fie — pentru Europa daca l-aţi reproduce odată acel misterios program 
îngropat în negurile unui trecut de patruzeci de ani, îngropat în poeziile neogreceşti ale lui Serurie şi în traducerile din 
neogreacă ale d-lui C.A. Rosetti. Daţi 'l pe faţă odată să vedem cari - i simbolul de credinţă a nouăi Bizanţe , dogmele 
patriotismului de industrie? 
Nouă ne e necunoscut şi credem că şi ţării întregi.
Daca ar întreba însă cineva care e adevăratul program al partidului roşu am arăta că, afară de tendenţa generală 
de cumul, nepotism, păsuieli, diurne ş.a., momentan el cuprinde două puncte, a căror realizare, după cât se spune, se va 
încerca de către patrioţi.
Întâiul  punct al programei recente este răscumpărarea drumului de fier  Cernavoda  —  Chiustenge  . Se zice 
deocamdată că, afară de cumnatul d-lui C.A. Rosetti, celebrul d. Grant , atât prezidentul Camerei cât şi cel al Senatului 
ar fi având o dragoste deosebită pentru acest proiect de răscumpărare. Compania Cernavoda — Chiustenge cerea 9 
milioane pentru acest drum. În urma dragostei trinităţii bucureştene preţul s-a urcat la 17 milioane.
Al doilea punct al programei e milionul lui Aristid ... Aristid al d-lui Grădişteanu. Cestiunea aceasta devine 
foarte spinoasă când cugetăm că d. Brătianu este la putere împreună cu ai săi, că o mulţime de oameni sunt în daraveri 
cu statul şi că, la putere fiind dumnealor, oamenii,  vrînd - nevrînd  , cată să bage  mâna 'n  buzunar spre a împlini 
milionul subscripţiei naţionale. Daca roşii n-ar fi la putere, altceva. Dar aşa subscripţia seamănă mult a spoliaţie cu 
mâna armată.
Iată programul real  până  ce ,,Românul" va binevoi a ne da pe cel ideal, după  care pretinde că se mişcă 
coreligionarii lui politicii.                                     
 
[6 iunie 1881]
 
 
SITUAŢIA ÎN RUSIA
[„GUVERNUL RUSESC..."]
 
Guvernul rusesc face cunoscut că la 2 iunie încep dezbaterile asupra reducţiunei sumei de despăgubire ce au să 
mai plătească ţăranii pentru pământurile lor. Cei doisprezece experţi numiţi spre acest scop sunt luaţi dintre ţărani, din 
consiliele  urbane, din  nobilime  şi proprietari. Mulţi susţin că aceasta nu e decât  un mijloc paliativ faţă cu mizeria 
ţăranilor ruşi, dar în fine e un fel de început. În privinţa mişcărilor mai recente ale nihiliştilor, ,,Koelnische Zeitung" 
primeşte din Petersburg interesante ştiri, care spun că
 
nihilismul este astăzi mai în floare decât oricând . Persecuţiunile în contra ovreilor s-au întâmplat într-un sezon foarte 
favorabil pentru anarhişti , deoarece primăvara agitatorul merge la ţară, unde, ca ţăran, fierar sau muncitor, face propagandă. 
Sărăcia amarnică a poporului este un ciment pentru propagandă şi de aceea a reuşit să împingă pe popor pentru prima dată, într-o 
luptă făţişă. Numita foaie mai spune că nihiliştii au publicat nu una, ci două proclamaţiuni . Lucrătorii , între cari propaganda 
află mai mulţi aderenţi, s-au împărţit în două uniuni , dintre cari cea de nord recunoaşte autoritatea comitetului executiv , iar 
uniunea lucrătorilor de sud lucrează de capul ei. Se zice că Uniunea de sud a luat parte foarte activă la persecuţiile contra jidanilor. 
În Petersburg s-au fabricat cu intenţiune proclamaţii falşe în numele ţarului, cari au fost împrăştiate în sudul ţării spre a aţâţa 
mulţimea. În aceste hârtii se zicea ca ţăranii să ocupe îndată locurile promise lor, căci ţarul deocamdată nu poate face nimic, fiind 
ţinut prins de nobili la Gacina.
 
[6 iunie 1881]
 
 
[„IERI S-A CITIT ÎN ADUNĂRI..."]
 
Ieri s-a citit în Adunări mesajul regal prin care sesiunea Corpurilor legiuitoare se prelungeşte până la 15 iunie 
inclusiv. În şedinţa de ieri a Camerii, care a ţinut numai o oră — delegaţii diferitelor comitete trebuind să lucreze în 
secţiuni — d. N. Gane a adresat o interpelare guvernului relativă la cele 10 milioane acordate de Constituantă capitalei 
Iaşi. D. Gane ştie că mai multe tratări s-au urmat între reprezentanţii consiliului comunal ieşean 
şi guvern pentru a pune capăt diferendului ; asemenea ştie că un proiect de lege s-a subscris de cătră întreg Consiliul de 
Miniştri, prin care proiect se curma diferendul într-un mod definitiv; onor. interpelator ştie apoi că M. Sa Regele a 
subscris mesajul de înaintare a; acelui proiect, dându 'l în deliberarea Camerii. Astfel, d. Gane interpelează pe guvern şi 
în special pe dd . miniştri de finanţe şi interne cu scop să afle cari sunt cauzele cari întârziază înaintarea acelui proiect. 
Dezvoltarea acestei interpelări trebuie să se facă astăzi.
 
Informaţia  noastră despre demisia d-lui ministru de război Slăniceanu se confirmă. Am arătat ieri deja  atât 
punctele interpelării d-lui Grădişteanu  cât  şi moţiunea de  blam  care trebuia neapărat să determine retragerea d-lui 
Slăniceanu. Incidentul a fost însă prea interesant pentru a nu reveni asupră-i şi credem a nu putea face aceasta mai bine 
decât reproducând pasajele de fond din dezvoltarea interpelării d-lui Grădişteanu.
În privinţa şcoalei de aplicaţiune interpelatorul constată că d. ministru a numit de pe acuma un director al acelei 
şcoale, înainte de termenul prevăzut de lege pentru deschiderea şcoalii şi fără măcar să fi prevăzut în buget numirea 
directorului înainte de vreme. Al doilea punct al interpelării este privitor la un anunţ publicat prin ziare în care se spune 
că fiind depus în Cameră un proiect de lege pentru cutare întreprindere, apoi (voteze-se sau nu proiectul) se şi publică 
licitaţia pentru darea întreprinderii .
Punctul al treilea şi cel  scandalos  este privitor la  neregularităţile  şi abuzurile ce s-au făcut la Ministerul de 
Război cu contractele de furnituri ale oştirii. După cercetarea tuturor dosarelor interpelatorul s-a convins că procedarea 
generală urmată în Ministerul de Război mai cu toate contractele de întreprindere este aceasta:
Se face licitaţiune, se adjudecă cutare întreprindere asupra cutării persoane în cutari condiţiuni; licitaţiunea se 
supune Consiliului de Miniştri, care o aprobă. Dar, imediat când este vorba de recepţiunea furniturei contractate, se 
iveşte cazul următor: conform contractului şi conform regulamentului Ministerului de Război, furniturile , oricari ar fi, 
trebuie să fie supuse unei comisiuni de examinare şi, după art. 18 din regulament, daca comisiunea zice că acele obiecte 
nu întrunesc condiţiunile, regulamentul ordonă că trebuiesc timbrate ca respinse, pentru ca nu pe urmă să se poată 
prezenta la o altă concurenţă, la o altă furnitură . Ce se urmează însă? Se urmează într-un mod general faptul următor : 
Comisiunea constată că marfa, furniturile , nu este în condiţiunile contractului, că ele trebuiesc respinse. În loc să se 
aplice timbrul conform regulamentului, petiţiuni peste, petiţiuni din partea diferiţilor antreprenori vin la minister şi 
atunci începe o serie de apreţieri venind unele după altele din partea ministrului, care zice la unele: Având în vedere şi 
considerând , să facem un scăzământ de ... La altele: Având în vedere şi considerând , să facem un scăzământ de...
Interpelatorul ilustrează apoi cu exemple, întemeiate pe acte din dosare, această procedură a ministerului. Este 
un contract de furnituri cari sunt respinse mai întâi ; contracciul propune un aranjament cu scăzământ de 7 şi jum . la 
sută; comisia opinează că furniturile trebuiesc respinse, totuşi, adaogă comisia, ministrul, daca voieşte, le poate primi, 
însă numai cu un scăzământ de 40 la sută. D. ministru Slăniceanu, considerând urgenţa (acesta era calul de bătaie al ex 
- ministrului , în toate afacerile de acest fel, urgenţa), admite a se primi furniturile cu 20 la sută scăzământ . Contracciul 
, d. Rosenthal, se plânge , protestează , dar sfârşeşte prin a se mulţumi şi aşa. La predarea furniturilor însă contracciul 
începe iar să protesteze, să se  plângă  şi să stăruie;  în urma stăruinţelor contracciului , d. ministru consimte, după 
trecere de timp, a mai scădea scăzământul de la 20 la sută, la care se învoise şi contracciul , la 12 la sută. ,,Şi cum s-au 
făcut, întreabă interpelatorul, aceste contractări , pertractări şi subtractări ? Cu consimţământul Consiliului de Miniştri? 
Supusu-s-a cazul în Consiliul de Miniştri?" Nu. Toate acestea s-au făcut din propria şi singura autoritate a d-lui ministru 
de război.
Iată acuma cum stă şi afacerea  furajului  cailor din Dobrogea. D. ministru Slăniceanu, spre a vedea în ce 
condiţiuni s-ar putea face acest furaj , se adresează mai întâi la administraţia Domenielor Statului şi totodată întreabă şi 
pe şefii de corpuri din Dobrogea cam în ce condiţiuni se poate face furajul acolo? Şefii de corpuri telegrafiază către 
ministru, încunoştiinţându-l că se însărcinează ei să facă acest furaj cu preţ de 90 bani de cal. Deşi în aceste telegrame 
şi raporturi ale şefilor de corpuri se arată preţul de 90 bani de cal, care preţ da mai multe avantaje chiar corpurilor, 
fiindcă puteau face economii, căci 
acesta era preţul maxim, totuşi d. ministru Slăniceanu decide ca să se pună în licitaţie furnitura furajului şi, lucru curios, 
că, în referatul care-l face la Consiliul de Miniştri asupra aprobării licitaţiunii , d. ministru Slăniceanu, nu zice nici un 
cuvânt de existenţa acestor raporturi! Se aprobă dar licitaţiunea pe 1 lei şi 12 bani de cal; dar se aprobă nu pe 5 
trimestre , ci numai pe 3 trimestre şi contractul se încheie în urma acestei licitaţiuni pe 3 trimestre , conform hotărârii 
Consiliului de Miniştri. Expiră termenul. Raporturi din nou ale şefilor de corpuri, cari spun că se însărcinează dânşii cu 
furajul, fiindcă este o deosebire mare. Iată ce se găseşte chiar în dosarele Ministerului de Război. La 1879 furajul n-a 
costat decât 89 de bani de cal şi, de la 89 de bani cât a costat în 1879, acum se urcă la 1 leu şi 12 bani de cal. Cer 
corpurile să facă ele aprovizionarea furajului şi cu toate acestea, d. ministru Slăniceanu,  fără avizul  prealabil  al 
Consiliului de Miniştri, din propria d-sale autoritate, fără o nouă licitaţiune, prelungeşte contractul pe care-l avea 
încheiat cu d. Saniel Marcus , ginerele d-lui Rosenthal, acelaşi d. Rosenthal de care se vorbeşte mai sus.
Toate acestea sunt fapte pozitive, pe cari d. ministru Slăniceanu nu le putea contesta şi nici n-a încercat să le 
contesteze  , dosarele fiind de faţă. Senatul, credem, a fost prea indulgent cu d-sa  votând  moţiunea Grădişteanu: 
incorectitudinea vădită a d-lui ministru Slăniceanu, ca să întrebuinţăm un eufemism , ar fi trebuit să-i atragă ceva mai 
mult decât un vot de blam.
 
[7 iunie 1881]
 
 
[„«VOTUL  DUREROS AL SENATULUI» ..."]
 
Votul dureros al Senatului a lovit pe un ministru onest care desigur este vinovat numai fiindc-a comis marea greşală d' a 
urma corintele relei tradiţiuni. . . Furniturile ce se primesc sunt totdeauna rele ; ministrul onest este bănuit ; moralitatea publică este 
greu lovită. („Românul" de la 6 iunie 1881).
 
Nu vom face desigur consideraţii de filozofie morală cu redactorii ,,Românului". Pentru d. C.A. Rosetti, ca şi 
pentru breasla patrioţilor de industrie în genere, a capitaliza în zeci de mii de galbeni un vot al unei Adunări care n-a 
fost nici când lege, în pensie reversibilă, e ceva onest; a trăi de pomană din pensia monarhiei  ereditare şi a bea în 
sănătatea Republicei Române, e onest; a escrie , fiind la putere şi având perceptorul la dispoziţie, o subvenţie naţională 
de 1 000 000 franci, la care de voie, de nevoie oricine are deraveri cu fiscul , se vede silit să subscrie e lucru onest; a 
trece la ordinea zilei peste scabroase afaceri e onest; în fine — în special pentru onor. d. Slăniceanu — a face un 
scăzământ şi mai mare decât cel propus de comisie e onest.
Judecând lucrurile atât de elastic cum obicinuieşte ziarul guvernamental şi numind oneste procederile cele mai 
incorecte şi cari dau loc la bănuieli întemeiate, am ajunge a acoperi orice fapte cu fraza că oameni oneşti le-au comis 
împinşi de un corinte nenorocit şi că orice dezaprobare a lor e un vot dureros.
Serdaru  , întemniţat la Odessa, ne scrie că el era un om onest. Tot ce făcuse era că  împrumutase  bani fără 
dobândă , pe care avea de gând să-i dea îndărăt mergându-i afacerile bine. Sunt sigur, zice acest om onest, că s-ar fi 
găsit şi advocaţi şi gazete liberale în România cari să-mi ia apărarea şi să arate că ideile mi-a fost cele mai bune. La 
această îndreptare m-a împiedicat un locotenent de dorobanţi, care m-a descoperit în Odessa.
Drumul de fier Cernavoda — Constanţa costa 9 milioane. De când d-nii Grant, C.A. Rosetti şi tovărăşia au 
îndrăgit răscumpărarea acestui drum el costă 17 milioane, adică cu 8 milioane mai mult. E cam scumpă onestitatea d-lui 
C.A. Rosetti, dar când e vorba de opt milioane [î]şi arată arama.
D. C.A. Rosetti e desigur un om onest.
Dar onestitatea onor. d. Slăniceanu în special se mai dovedeşte şi dintr-altceva .
Furajul în Bucureşti costă pentru un cal 94 bani, în Bucureşti unde, precum se ştie, nu sunt fâneţe în mijlocul 
oraşului. În Dobrogea, ţară foarte bogată în păşune, unde pasc 
sutele de mii de oi ale mocanilor, furajul costă 1 franc 12 bani de cal, conform contractului pe care onestul ministru l-a 
încheiat cu onor. Saniel Marcus, ginerele onor. Rosental , cel cu furniturile cari au atras votul de blam.
Dar mai iată un act, necunoscut Senatului, la care au participat toate onorabilităţile fostului cabinet. 
Fabrica din Witten fusese amendată cu suma de 201555 lei pentru nepredarea îa timp a armelor contractate. 
Consiliul de Miniştri, prezidat de d. Ioan Brătianu, face următoarea încheiere:
 
În şedinţa sa de astăzi, luni 12 ianuarie 1881, luând în deliberare referatul d-lui ministru de război no. 57 decide:
Art. 1. Se autoriză d. ministru de război a restitui fabricei de arme din Witten suma de lei 201 555 cu care se amendase 
pentru nepredarea la timp a armelor contractate cu Ministerul de Război.
Art. 2. În cursul exerciţiului anului 1880 — 1881 se va restitui acelei fabrici suma de lei 90000 de cari dispune administraţia 
războiului; iar restul de 111555 lei se va restitui după punerea în aplicare a bugetului pe anul 1881 — 1882.
Semnaţi : I. Brătianu, Dabija, D. Giani, Slăniceanu, B. Conta, B. Boerescu.
 
Cum şi de ce s-a restituit această amendă, luată în mod regular pentru întârziere , nu ştim. După a noastră părere 
însă votul dureros al Senatului ar fi putut lovi şi pe alţi miniştri oneşti, fiindc-au comis marea greşeală de-a urmări 
corintele relei tradiţiuni. În afacerile Rosental şi Saniel Marcus d. general Slăniceanu a uitat, se vede, că cineva nu face 
în România asemenea lucruri singur. Daca d-sa s-ar fi informat de mai nainte cu ce anume elemente are a calcula în 
majoritatea Parlamentului şi pe cine are a atrage şi interesa în afaceri de soiul acesta, [î]l asigurăm că onor. Senat ar fi 
trecut peste interpelarea din urmă ca peste-o cestiune de regulament, la ordinea zilei pur şi simplu, precum a mai trecut 
în alt timp peste scabroasele afaceri de pe cari mucenicul ridicase cu neprihănita sa mână un colţuleţ al vălului. După 
trista experienţă pe care a făcut-o i-am recomanda ca, în retragerea sa involuntară, să cultiveze mai intime legături de 
prieteşug cu d-nii C. A. Rosetti, Carada, Costinescu, oţeliţi în luptele pentru patrie şi pentru ţâţele bugetare. De la aceşti 
trei crai de la răsărit, de la aceşti magi filozofi atât de abili în arta pietrei filozofale , în arta de-a preface patru clase 
primare, poezii neogreceşti şi un curs de violoncel în sute de mii de franci, naivul ex - ministru va deprinde cunoştinţa 
lumii şi cum trebuie să se poarte cineva pentru ca, cu afaceri şi mai  gogonate  în spinare, să scape de  neplăcerea 
voturilor de blam.
 
[9 — 10 iunie 1881]
 
 
[„ÎN NUMĂRUL TRECUT AM PUBLICAT ..."]
 
În numărul trecut am publicat un articol intitulat Răscumpărarea liniei Cernavoda — Chiustinge . Observăm că 
acest articol e traducerea unei mici broşure ce a apărut în limba franceză şi care se datoreşte penei unui bărbat special şi 
cu totul competent în materie, din care cauză atragem atenţia senatorilor şi deputaţilor asupră-i. Ar fi bine de ex. daca, 
abstracţie făcând de orice alte consideraţii, s-ar repeta votul dureros şi în faţa răscumpărării unei linii ce mai alaltăieri 
costa 9 milioane şi acum costă ca din senin 17 milioane.
 
[9 — 10 iunie 1881]
 
 
[„FĂRĂ A  AVEA DARUL..."]
 
Fără a avea darul unei mari prevederi , am spus că ministerul Dumitru Brătianu va fi de scurtă şi neînsemnată 
dăinuire . Neînsemnat prin compunere,  nedistingându-se prin vederi politice nouă sau fertile,  înjghebat din aceleaşi 
elemente aproape pe cari viziriatul 
lui Aristid al d-lui Grădişteanu le uzase în treizeci şi opt de compuneri şi recompuneri , cabinetul nu avea nici amici, 
nici adversari. El plutea ca frunza pe apă pe valurile apetiturilor ascunse a oamenilor de afaceri ale partidului, fără 
ocrotire la furtunele ambiţiilor acelei aristocraţii novissime de vânători de minister a căror necunoştinţă de afacerile 
ţării şi nepăsare de binele public nu află pereche  decât  în setea  neînfrânată  de a-şi lustrui o zi  neînsemnata  lor 
personalitate în razele marilor demnităţi ale statului.
D. Dumitru Brătianu au avut nepilduita sinceritate de-a spune că în ţara aceasta nu mai există oameni oneşti, de-
a ameninţa pe cei răi cu temniţa, pe cei rău nărăviţi cu carantina. D-sa, care părea a-şi fi făcut o misiune din 
esterminarea relelor, cade acum. Cine rămâne în locu-i ? Neapărat cei ce după a sa opinie merită temniţa şi carantina. 
Nu noi o zicem aceasta; d. Dumitru Brătianu, acel care după expresia ,,Românului" nu s-a îndoit niciodată că în ideile 
liberale e mântuirea României, acel om care a rămas pururea fidel drapelului său, acela, nu altul, a confirmat despre 
partidul demagogic ceea ce noi zicem şi repetăm de un şir de ani încoace.
Şi oare nu e natural aceasta? Poate un partid demagogic să fie altceva decât esploatatorul intereselor publice?
Mulţimea asta de oameni fără învăţătură de carte şi fără avere, care nu se poate ocupa cu nici o meserie 
productivă şi care şi-a făcut din politică o speculă, poate ea să trateze negoţul ei de fraze altfel decât oricare precupeţ ? 
Precupeţul cată să ia din bunurile reale ce le debitează câştigul cel mai mare posibil; negustorii de principii şi de vorbe 
privesc interesele publice ca obiecte ale câştigului lor zilnic şi vor căuta să scoaţă din debitarea lor oricât de mult. Ce 
minune dar că demagogia română vede, ca oricare altă demagogie, un mijloac de îmbogăţire şi de bun trai în politică, 
ce minune iar daca, neînfrânată de nici un control de sus, de nici unul de jos, [î]şi râde de neputincioasele ameninţări cu 
umbra ori cu carantina ale unui Dumitru Brătianu şi, la ocazie, [î]i arată uşa?
Şi cu ce amară ironie i-o arată? Aceluiaşi ministru care a intrat  în  prosceniul  politic cu  protestaţiuni  de 
moralitate [î]i aruncă în faţă furniturile Goldental şi furajul Saniel Marcus cine? Acelaşi orator care-a propus trecerea 
pur şi simplu la ordinea zilei peste un scandal şi mai mare decât acesta, peste scabroasele afaceri de pe cari mâinile 
neprihănite ale mucenicului ridicaseră un colţuleţ al vălului.
Şi-n ce chip s-a dat prezidentului Consiliului  concediul involuntar  ? D. Grădişteanu i-a dat ieri în Senat a 
înţelege că serviciile aduse ţării pe malurile Bosforului, în molaticul şi ademenitorul Bizanţ, sunt mult mai apreciabile 
decât cele problematice, aduse de pe ingratul fotoliu de ministru.      
Şi să nu se crează că suficienţa membrilor majorităţii se mărgineşte la atâta . Nu.
Deodată cu dezaprobarea cabinetului acestuia, d. Petre Grădişteanu şi-a permis a pretinde de la Coroană ca pe d. 
Ioan Brătianu să-l cheme la prezidenţia Consiliului. Noi ştim, şi cu noi oricine, că singurul chip în care Coroana, 
această putere a statului, se poate consulta cu Corpurile legiuitoare, o altă putere, este  adresându-se  la  prezidenţii 
acestor Corpuri şi  cerându-le  opinia. Ca un singur deputat sau un singur senator să se  improvizeze  de la sine în 
reprezentant al majorităţii, ceea ce prezidentul Camerei se consideră a fi, şi să se improvizeze în aşa calitate în faţa 
Coroanei, în public, este o procedere a cărei cuviinţă socială, nevorbind de ilegitimitatea ei, trece dincolo de marginile 
unei aprecieri serioase şi reci. Naturile fericite ar râde , cele mai puţin vesele se indignează.
Dar atunci de ce nu se propune acest unic reprezentant al majorităţii totodată ca ministru prezident la esterne în 
locul d-lui Dumitru Brătianu ? Fără îndoială lumea diplomatică, domni şi doamne, s-ar grăbi a-i vizita prânzurile şi 
seratele . Aceasta se cuvenea s-o facă, iar nu să propuie pe altcineva Coroanei.
Ce 'nsemnează  această  manieră  de-a  ignora  orice margini puse de cuviinţă şi de legi? Daca sub Carol 
îngăduitorul se pot multe, nu trebuie să uităm că  îngăduinţa  este o calitate pasivă şi că ea nu ne poate da măsura 
suficienţei cu care cineva poate abuza de ea.
O altă necuviinţă parlamentară e purtarea d-lui Dumitru Ghica ca prezident al Senatului.
D-sa poate foarte bine să se intereseze în cestiunea răscumpărării liniei Cernavoda — Chiustenge; aceasta e 
obiceiul pământului . Dar asta nu-l opreşte ca, de ochii lumii, să păzească cel puţin formele esterioare ale unei discuţii 
parlamentare posibile. 
E regula generală că un Corp legiuitor nu poate discuta nimic pe cât timp pe banca ministerială nu este măcar un 
singur reprezentant al cabinetului. Cu drept cuvânt . Puterea legiuitoare nu poate dispune fără ca cea executivă să se 
'nvoiască cu dispoziţiile ei, de vreme ce aceasta a răsărit din cea dendâi . Cu cât mai puţin se poate întâmpla aceasta 
când ministrul declară că s-a retras cabinetul şi că nu ia răspundere nici pentru proiectele pe cari le-ar vota Senatul, nici 
pentru moţiunile lui. Şi care ministru o declară aceasta? Cel mai interesant, al lucrărilor publice, care are şi el o vorbă 
de zis în proiectul Cernavoda — Chiustenge ce interesează apetiturile d-lor Dim. Ghica, C. A. Rosetti, Grădişteanu ş.a.
Aşadar cameleonul politic care, de astă dată ca partizan al d-lui C.A. Rosetti, prezidează Senatul ar face bine să 
nu mai acorde cuvântul pentru ca amicul său, d. Grădişteanu, să primejduiască cu propunerile d-sale, făcute în afară de 
toate uzurile parlamentare, puţină vază pe care pro forma măcar mai trebuie s-o păstreze un Corp legiuitor. Se poate ca 
prezidentul universal al tuturor societăţilor din lumea sub- şi suprasolară să ne răspunză şi nouă că un om atât de versat 
întru ale prezidenţiilor nu are nevoie de lecţii în materia aceasta. În adevăr, în nici o materie din lume nu se cade ca 
cineva să-şi pună mintea cu oamenii în cari nimic nu mai e de dres .                                     
Dar o facem pentru a aproba opoziţia, care a părăsit Senatul îndată ce prezidentul a mai dat  cuvântul d-lui 
Grădişteanu în contra tuturor uzurilor parlamentare,  prefăcând  acest Corp într-un convent care discută, în afară de 
guvern, până şi prerogativele Coroanei.
Nu doar că am spera cumcă prin păzirea formelor parlamentare linia mai sus numită nu se va răscumpăra. Din 
contra. Ministerul viitor merită de pe acum numele de cabinetul Cernavoda — Chiustenge şi-l va justifica.
Dar graba cu care oamenii de afaceri din Parlament urmăresc diferenţa de opt milioane cu apetituri străine de 
răscumpărarea propriu zisă , graba aceasta e un semn de lipsă de pudoare care ne dovedeşte că, corupţia din ţară au 
ajuns la gradul cinismului , la gradul de-a se considera pe ea însăşi ca un merit.
 
[10 iunie 1881]
 
 
[„CABINETUL CERNAVODA CHIUSTENGE 
S-A FORMAT ..."]
 
Cabinetul Cernavoda chiustenge s-a format deja. Prezidenţia Consiliului, conferită d-lui Ion Brătianu, asigură 
succesul acestei afaceri. Lucrul fiind de astă dată foarte gingaş şi bătându-se prea mulţi patrioţi pe împărţeala diferenţei 
de opt milioane, d. C. A. Rosetti, reversibilul , onestul, sincerul , patriotul, se vede dator a intra asemenea în cabinet 
pentru a stâmpăra turma nemulţumiţilor.
Daca ministeriul Dumitru Brătianu nu  întâmpina nici simpatii nici  antipatii , noul cabinet Ion Brătianu e de 
natură a trezi cea mai adâncă neplăcere a ţării. Venit la putere numai în vederea unui gheşeft , neavând nici o ţintă 
serioasă în afară ori înlăuntru, compus, c-o neînsemnată escepţie, din persoane cari au avut ocazie de a-şi dovedi 
universala lor incapacitate pe terenul vieţii publice, acest cabinet e un ragout , putrificat de mult în părţile lui şi încălzit 
pentru a se putea fierbe în el şi stârvul unor alte scabroase afaceri.
Aristid al d-lui Grădişteanu, după turc şi pistolul, după un Cato de aşa mutră şi  Aristidul corespunzător  , 
primeşte din nou să acopere cu mantaua sa degetele lungi ale partizanilor şi apucăturile lor.
Despre fostul preşedinte al Camerei, actualul ministru de interne, ţara are o opinie formată de mult. Stigmatizat 
cu epitetul de „hidoasă pocitură " de către cel mai mare scriitor al României, numit „geniul rău" de către chiar ai săi, 
acest vlăstar viţios şi . . . onest al rădăcinilor fanariotice din ţară e o garanţie îndestul că signatura noului cabinet şi a 
activităţii lui politice va fi viţiul şi cinica malonestitate. 
Introducătorii lui Stroussberg, patronii afacerilor Warszawski — Mihălescu, rectificatorii în minus ai hotarelor 
noastre, precupeţii oştirii, împământenitorii străinilor, galopinii răscumpărărilor ce ne pot promite pe viitor decât ceea 
ce au făcut în trecut? Noi Stroussbergi vor răsări din pământ , cine ştie ce precupeţie de hotare ne mai aşteaptă, cine ştie 
ce răscumpărări , ce întreprinderi patriotice, ce risipă şi ce mizerie?
Obicinuiţi a vedea curgând din acest izvor toate relele cîte s-au grămădit pe poporul acesta de douăzeci de ani 
încoace, aşteptăm scoaterea la mezat a tuturor intereselor publice a României şi adjudecarea lor asupra a tot ce ţara are 
mai corupt şi mai ignorant. Am spus că România a devenit, în urma domniei roşilor, o mlaştină în care se scurge tot ce 
e material şi moral putred în câteşipatru unghiurile lumii. Cabinetul C.A. Rosetti este eflorescenţa  acestei mlaştini, 
,,hidoasa pocitură" e  bobocul  ce stă să înflorească din mijlocul foilor unei plante ce nu poate răsări  decât  din 
putrefacţiune . Ţara legală era deja pe cale de-a fi asfixiată prin guvernarea roşie; asfixia se va consuma de-acuma 
înainte şi mai repede şi ţara va deveni o moştenire definitivă şi inalienabilă a cavalerilor de industrie şi a naturelor 
catilinare.
Cât despre cestiunea Dunării, compromisă deja sub cabinetul Brătianu — Boerescu, ea se va îmbolnăvi şi mai 
rău sub Brătianu — Rosetti. Spre a-i da o soluţiune conformă cu promisiunile făcute vin la minister în ajunul vacanţelor 
Parlamentului pentru ca, în timpul sezonului mort, s-o decidă pe cale diplomatică fără a consulta Parlamentul. Acesta, 
adunat la toamnă, se va trezi în faţa unui fait accompli şi se va mulcomi prin izvoare bugetare. Aceasta e calea pe care 
s-a introdus Stroussberg; tot pe aceasta va veni precupeţirea Dunării.
 
[11 iunie 1881]
 
 
[„NOUL  MINISTER  A  CITIT IERI..."]
 
Noul minister a citit ieri în Corpurile legiuitoare programa sa, de I.C. Brătianu în Senat şi d. C. A. Rosetti în 
Cameră. Iată acea programă:
 
Guvernul care se prezentă astăzi dv. vă este dinainte cunoscut. Vederile noastre ale tuturor sunt acelea cari, în anii din urmă, 
au inspirat lucrările majorităţii reprezentaţiunii naţionale. Nu credem dar necesar să vă aducem un program.
Vom continua opera începută împreună cu dv., a întăririi statului român şi a dezvoltării economice a ţării. Mai cu osebire ne 
vom sili să introducem în toate ramurele servicielor publice îmbunătăţirile reclamate, ca astfel autoritatea publică, printr-o strictă 
aplicare a legilor, să ocrotească deopotrivă şi cu nepărtinire interesele legitime ale tuturor .
Deplina armonie de idei a membrilor guvernului vă, este o garanţie că vom mănţine în lucrările noastre o absolută unitate de 
acţiune. Dându-vă această asigurare, vă cerem, d-lor, concursul dv. spre a putea utiliza cele din urmă zile ale prezentei sesiuni.
 
Mai multe incidente s-au petrecut ieri în Cameră după citirea programei ministeriale. Cel mai însemnat dintre 
acestea este alegerea noului prezident al Adunării. D.P. Buescu, considerând că fotoliul prezidenţiei Adunării nu poate 
rămâne vacant , mai cu seamă în ajunul închiderii sesiunii, propune să se proceadă imediat la alegerea prezidentului. 
După o consultare de câteva minute se procede la alegere şi rezultatul votului este acesta: 70 votanţi , 8 bile albe, 61 
voturi pentru d. D. Brătianu, 1 vot pentru d. Chiţu (d. Chiţu votase ). D. Dum . Brătianu, ocupând fotoliul prezidenţial, 
ţine următoarea  cuvântare  , pe  cât  de duioasă  atât  de naivă, care arată,  adânca  şi legitima d-sale  mâhnire  pentru 
maltratările ce a trebuit să sufere zilele acestea:
 
D-lor deputaţi, balotat , împins, respins de valurile unei mări agitate , iată-mă aruncat pe fotoliul prezidenţiei . Facă cerul 
ca nouă furtuni să nu se mai ridice ca să mă azvârle , fără a fi putut face nici bine, nici rău, şi de pe această, stâncă cu strigătul : Nu 
mai merge! Mai mult nu pot să vă zic; mi-e teamă să nu-mi scape vreun cuvânt care, slabi cum suntem , să mai adaoge la slăbiciunea 
noastră. 
Pentru aceleaşi motive n-am anunţat eu însumi Corpurilor legiuitoare demisiunea ministeriului ce am prezidat; 
căci mi se spusese că eram ameninţat să mi se dea un vot de blam şi mi-a fost teamă că, în aprinderea de care aş fi putut 
fi cuprins, fără voie-mi , să apuc înainte şi să deviu eu acuzatorul .
D-lor deputaţi, vă mulţumesc din inimă şi vă felicit de alegerea ce aţi făcut în persoana mea. Vă, mulţumesc 
pentru că mi-aţi făcut onoarea să mă credeţi capabil de a garanta imparţialitatea  în dezbaterile şi lucrările noastre. 
(Aplauze).
Vă felicit pentru că aţi manifestat această voinţă şi cutez a zice că nu v-aţi înşelat dându-mi sufrajele dv. Puteţi fi 
siguri că nu voi căuta nici în dreapta, nici în stânga , nici în sus, nici în jos. Voi căuta totdeauna drept înainte, căci astfel 
sunt făcut; şi nimeni, nimic nu mă va putea face să mă schimb, pentru că eu însumi n-aş putea reuşi a-mi schimba 
natura. (Aplauze).
D-lor deputaţi, să nu ne facem iluziuni; situaţiunea este foarte gravă, pericolul este mare şi este cu atât mai 
mare că el vine de la noi înşine, de la reprezentaţiunea naţională. Un om însemnat, şi care nu este amestecat în luptele 
noastre, îmi zicea,  sunt  două zile: ,,Ce faceţi? Nu vă  gândiţi  că prin neînţelegerile voastre  nejustificabile  pierdeţi 
frumosul capital, tot creditul de care ne bucurăm astăzi: faceţi pe Europa să crează că marile fapte ce am săvârşit nu 
sunt decât un joc al norocului şi că, îndată ce am devenit stăpâni pe destinele noastre am arătat că nu suntem decât un 
putrigai care se macină şi se preface el singur în ţărână ?" Nu o ascund; cele petrecute în zilele acestea m-au făcut să 
sufăr mult; sufăr şi voi suferi toată viaţa mea. Nu credeţi că pentru aceasta voi lua lumea în cap şi-mi voi părăsi ţara; 
din contra, singura  mângâiere  la durerea mea este că  zvârcoliturile  din zilele trecute m-au făcut să simţ mai mult 
trebuinţa şi datoria ce am de a rămâne în mijlocul dv. Voi căuta să uit sau cel puţin să năbuşesc în mine resimţimintele 
mele şi voi da tot concursul meu celor ce vor lucra pentru binele şi întărirea ţării noastre. Voi şti să-mi fac datoria chiar 
cu preţul vieţii mele, căci ea aparţine ţării care mi-a dat-o. (Aplauze).
Încă o dată, să nu pierdem un minut; să ne aplicăm cu tot dinadinsul a ne da bine seamă de gravitatea situaţiunii 
şi de ceea ce avem să facem şi să ne punem cu toţii, cu seriozitate, cu bărbăţie , pe lucru, româneşte; căci de vom 
continua a ne învârti în loc, a ne mina şi a ne sfâşia unii pe alţii, desigur vom cădea, vom cădea mai curând decât ne-am 
rădicat şi căderea noastră va fi ireparabilă , va fi o cădere ruşinoasă. (Aplauze).
 
Acestea sunt cuvintele, în adevăr dureroase, pe cari bătrânul liberal, d. Dum . Brătianu, a crezut de cuviinţă, spre 
a-şi scoate puţin focul, să le pronunţe ocupând fotoliul ce i-l confereau aceia ce în zilele din urmă îl maltrataseră într-un 
chip atât de neomenos. D. Dum . Brătianu nu a putut avea tăria de caracter să refuze acest fotoliu, această fisă de 
consolaţie ; este o consecinţă a caracterului d-sale, prea sincer, prea slab şi prea naiv, care trebuia să-l facă aceea ce se 
numeşte (să ni se permită  cuvântul  puţin cam trivial) o „giurgiună  " în mijlocul  atâtor tacâmuri  de ,,patrioţi" 
înfierbântaţi  de perspectiva unei strălucite afaceri cum este răscumpărarea Cernavoda —  Chiustengea  , la a cărei 
realizare d. Dum . Brătianu ar fi voit să se opună ca prezident de consiliu. Pe ,,stânca prezidenţială unde este azvârlit ", 
d. Dum . Brătianu nu va avea cel puţin să sufere decât luări peste picior, aşa, din când în când , cărora le-a făcut ruptura 
chiar ieri d. C.A. Rosetti. Răspunzând , ca ministru de interne, la o interpelare a d-lui Maniu în privinţa unui scandal 
administrativ de la Dorohoi, d. C.A. Rosetti ,,aduce laude guvernului  ilustrului domn Dumitru Brătianu".  Mâine 
poimâine un secretar spiritual şi iubitor de farse, de ex, d. Poroineanu , îl va gâdila pe ilustrul domn cu un pai pe la 
ureche, ca să-l facă a se apăra de muşte, pentru petrecerea confraţilor liberali.
·
Senatul s-a ocupat ieri cu proiecte de lege de o importanţă secundară. Camera a dat un vot nul, din cauza 
nesuficienţii numărului deputaţilor, asupra proiectului de lege privitor la înfiinţarea de docuri şi magazii de întrepozit , 
readus de la Senat cu mici modificări.
 
[12 iunie 1881]
 
 
[„E  COMEDIE ?..."]
 
E comedie? E adevăr? Iată întrebarea ce şi-o pune toată lumea în faţa evenimentelor parlamentare. D. Dumitru 
Brătianu este el sincer în alocuţiunile lui, crede în adevăr că e cu putinţă de-a corige pe roşii prin discursuri energice 
aruncate din când în când în public sau e o păpuşă cu un resort foarte simplu pe care roşii şi-l pun în cap pentru a-l lua 
peste picior şi a-şi bate joc de un om bătrân ? 
Discursul scurt şi caracteristic cu care d. Dumitru Brătianu şi-a inaugurat suirea pe scaunul prezidenţial al 
Adunării deputaţilor merită a fi relevat din acest îndoit punct de vedere.
 
Facă cerul ca nouă furtuni să nu se mai ridice, ca să mă asvârle făr' a fi putut face nici bine, nici rău şi de pe această stâncă , 
cu strigătul: Nu mai merge.
Mai mult nu pot să vă zic : mi-e teamă să nu-mi scape vreun cuvânt care, slabi cum suntem , să mai adaoge la slăbiciunea 
noastră.
 
Evident că aci e vorba de slăbiciunea partidului roşu, a cărui rămânere la putere sau cădere atârnă de un cuvânt 
pe care cei cunoscători de taine ar putea să-l scape, căci d. Dumitru Brătianu urmează astfel:
 
Pentru  aceleaşi  motive (pentru  a  nu  adăoga  slăbiciunea)  n-am  anunţat  eu  însumi  Corpurilor  legiuitoare  demisiunea 
ministeriului ce am prezidat; căci mi se spusese că eram ameninţat de un vot de blam şi mi-a fost teamă că, în aprinderea de care aş fi 
putut fi cuprins, să apuc înainte şi să deviu eu acuzatorul.
 
Va să zică d. Dumitru Brătianu, departe de a fi meritat vreun vot de blam (părere ce-o împărtăşim şi noi de 
vreme ce nu ştim nici pentru ce a venit, nici pentru ce s-a dus), daca apuca înainte, ar fi devenit acuzatorul majorităţii. 
Se ştie că acuzarea sa în esenţă este că nu mai există oameni oneşti în ţară şi în Parlament, că hoţii merită puşcăria, 
precupeţii intereselor publice carantina.
 
Să nu ne facem iluziuni, continuă bătrânul politician , situaţiunea este foarte gravă, pericolul este mare şi este cu atât mai 
mare că el vine de la noi înşine, de la reprezentaţiunea naţională.
 
Aşadar această Adunare a pus ţara într-o situaţie foarte gravă, într-un mare pericol. Fără a cunoaşte acest pericol, 
lăsăm tot pe vorbitor să-l caracterizeze :
 
. . . faceţi pe Europa să crează că marile fapte ce am săvârşit nu sunt decât un joc al norocului şi că, îndată ce-am devenit 
stăpâni pe destinele noastre, am arătat că nu suntem decât un putrigai care se macină şi se preface el însuşi în ţărână .
. . . Căderea noastră va fi ireparabilă, va fi o cădere ruşinoasă.
 
Am vorbit atât de mult de partidul roşu şi de individualităţile cari-l compun încât mărturisim că uneori simţim că 
ne-a sleit dicţionarul şi nu mai aflăm expresii cari să 'nsemneze într-un chip nou corpuţiunea adâncă care s-a 'nrădăcinat 
în acest partid.  Osteneşte  în adevăr cineva descriind tot aceleaşi naturi  californiane  cari consideră  avutul  public şi 
interesele ţării ca pe o mină bună de exploatat.                                   
Cu totul alta e consideraţia ce ni se impune acum. Neamaimirându-ne de-a vedea reâmprospătându-se regimul 
Mihălescu — Warszawsky cu toate atrocităţile lui, cum nu ne-am mira daca am vedea puşcăria devenind Parlament şi 
Parlamentul puşcărie, aşteptăm o îndreptare nu de la  admoniţiunile  şi  plângerile  d-lui D. Brătianu, ci de la natura 
lucrurilor. Nu e în natura lucrurilor ca un sistem în care specula intereselor publice e principiu de guvernământ să se 
poată perpetua. Putregaiul de care vorbeşte prezidentul Camerei se macină în adevăr şi se preface singur în ţărână . E o 
iluzie a crede că ceea ce e putred, pe deplin putred, se mai poate sanifica . De-aceea, auzind că mucenicul afacerilor 
Warszawsky a redevenit director la Interne sub reversibilul domn C.A. Rosetti, am avut cuvânt a zice că acest guvern, 
pretins nou, e putrificat de mult în toate părţile lui şi nu ne-am mirat  văzând  pe fratele  ministrului - prezident 
confirmând zisele noastre de la înălţimea fotoliului de prezident al Adunării.
Altăceva ne preocupă. D. Dumitru Brătianu vorbeşte de o situaţie grea creată ţării, de un mare pericol în care ea 
pluteşte, cu atât mai mare cu cât el vine de la ... reprezentaţiunea naţională.
Care este acest pericol? Poate crede cineva că putregaiele , că hoţii maturi pentru puşcărie şi speculanţii buni de 
carantină pot schimba situaţia gravă şi pot abate pericolul cel mare ce ne ameninţă? Desigur nu.
Daca d. Dumitru Brătianu este în adevăr ceea ce se pretinde, daca ,,caută drept înainte şi este astfel făcut că 
nimeni, nimic nu-l poate schimba" atunci e de datoria sa să vorbească, să spună în ce consistă acea situaţie grea, acel 
pericol. 
Altmintrelea nu suntem deloc dispuşi de a-l lua la serios. E adevărat că partidul său propriu şi-a bătut joc de el, 
chemându-l din Constantinopol spre a-l pune în frunte şi ameninţându-l apoi, fără nici o cauză parlamentară, cu un vot 
de blam pe care d-sa l-a evitat; e prea adevărat că d-sa i-a ameninţat cu puşcăria şi carantina, dar toate acestea n-ar 
ridica  evenimentelor  caracterul  lor  comic.  Permită-ne  a  rămânea  în  terminologia  sa  proprie  şi  a-i  spune  că 
protestaţiunile  sale de moralitate, cari nu  sunt  destul de puternice pentru a-l face să vorbească, seamănă mult cu 
purtarea bisericoasă şi actele de caritate ale unei ,,gazde de hoţi" carele, cu tot dispreţul ce-l afectează pentru protejaţii 
săi, nu se ruşinează de-a se pune în fruntea lor şi de-a-i acoperi cu vaza sa politică.
De astă dată să nu ni se zică că exagerăm. Epitetele cu cari se gratifică roşii în familie, titlurile de hoţi, 
speculanţi ai intereselor publice, putrigai cu cari se onorează între ei dau desigur drept unei foi opoziţionale de a le 
întrebuinţa asemenea şi justifică întrebuinţarea lor în trecut.
Vorba e că, daca aceste adevăruri se zic odată, ele să nu fie zise fără nici un folos şi fără un rezultat binefăcător.
 
[13 iunie 1881]
 
 
[„AM DAT SEAMĂ LA TIMPUL CUVENIT..."]
 
Am dat seamă la timpul cuvenit despre mişcarea alegătorilor români din Transilvania şi Ţara Ungurească în faţa 
alegerilor încurânde pentru Dieta (Camera) din Pesta. Se ştie că, în privirea atitudinii românilor, conferenţa din Sibiu a 
hotărît ca cei din Transilvania să se  abţină  de la alegeri, de vreme ce ţara stă sub regimul unei legi electorale 
escepţionale, iar românii din Ţara Ungurească şi din Banat să ia parte la ele, de vreme ce dincolo de Munţii Apuseni ai 
Ardealului legea electorală în vigoare e cea comună ungurească. În urmarea acestei hotărâri , mişcarea electorală în 
banatul Temişorii şi în foasta graniţă militară e vie. Alegătorii din Lugoş a propus candidatura d-lui Alexandru Mocioni 
de Foen .
Acest bărbat politic, cunoscut pentru înalta sa  onorabilitate  , a declinat însă deocamdată această onoare, 
întemeiat pe convingerea că o tranzacţiune cu ungurii e pentru moment imposibilă. Punctul său de vedere, dovedind o 
cugetare vastă şi adâncă asupra întregei dezvoltări a Ungariei, merită a fi comunicat cititorilor noştri. Mocioni e convins 
că exigenţele unui stat modern, economiceşte  neatârnat  , onest administrat, c-o justiţie  incoruptibilă  este cu totul 
incompatibil cu idealul unui stat naţional, esclusiv unguresc, precum [î]l urmăresc politicianii maghiari. Sau urmăriţi, 
zice el, realizarea unui stat naţional, dar n-o puteţi face  decât  în socoteala bunei  admnistraţii  şi a justiţiei, ba în 
socoteala neatârnării patrii chiar, sau voiţi un stat economiceşte neatârnat , bine administrat, moral, şi atunci cată să-l 
voiţi poliglot, precum e prin natura lui. Fiind însă că e peste putinţă de a face pe unguri accesibili la convingerea prin 
argumente logice,  Mocioni  e de părere că logica irezistibilă a faptelor [î]i va sili pe maghiari să se convingă de 
solidaritatea naturală ce esistă între interesele române şi cele maghiare. Pentru momentul acestei  constrângeri  prin 
logica faptelor Mocioni [î]şi rezervă onoarea de a fi ales şi de-a lua parte la tranzacţiuni serioase, cari atunci vor fi cu 
putinţă.
Lăsând să urmeze textul alocaţiunii d-lui Mocioni , putem felicita pe românii bănăţeni că au între ei un bărbat c-
o atât de înaltă cultură şi aşa de largi vederi, chiar daca facem abstracţie de la atitudinea sa politică.
 
[13 iunie 1881] 
[„DACA ÎNTRE FURNIZORII ..."]
 
Daca între furnizorii Ministerului de Război precumpănesc elementele semitice Mendel , Gottleib , Goldental, 
Saniel Marcus, Litman , Low , la administraţia căilor ferate întâmpinăm , pe lângă Mărgăriteşti , alte elemente etnice 
interesante. Publicăm mai la vale denunţarea unei nouă afaceri, puse la cale de d. Fălcoianu, daca nu pentru altceva 
măcar pentru a dovedi că guvernul roşu, cu toate disidenţele lui, e omogen în privirea manipulării banului public şi că 
există o mare trăsătură de unitate în tot partidul, începând de la pensia reversibilă conferită d-lui C.A. Rosetti pentru 
panglicărie politică şi terminând cu furnituri de unelte de drum de fier conferite doftorilor de dinţi. Vivant sequentia ! 
 
[14 iunie 1881]
 
 
[„CABINETUL NO. 40 ..."]
 
Cabinetul no. 40, venind la putere, a declarat prin gura şefilor lui că nu are nevoie de nici un program, căci 
acesta e cunoscut demult, de la Anadan babadan cum ar zice povestea vorbei. Pricepem foarte bine ca şefii partidului 
roşu să se sfiască a veni c-un program, căci unul asemenea, daca nu consistă din fraze banale şi din generalităţi deşerte, 
obligă pe cei ce-l pun înainte la un sistem politic şi un sistem e totdeuna contrariu politicei de expediente şi de 
gheşefturi proprie partidului apetiturilor. Punctul comun care-i uneşte pe roşii,  nervul comun de viaţă nu  sunt 
principiile, pe cari nici le au, nici le-a expus vreodată, ci apetiturile. Din momentul în care se găseşte un obiect comun 
acestor apetituri, un folos bănesc oarecare ce se poate împărţi, roşii sunt indisolubili ; îndată ce obiectele ce aprind 
apetituri se împuţinează sau dispar începe iar dihonia între patrioţi.
După atâtea zvârcoliri , cari datează de la deschiderea Parlamentului, vedem deodată că la finele sesiunii se 
votează mari şi importante proiecte cu iuţeala drumului de fier. Ambiţioşii de ieri au redevenit simpli votatori; ,,sus 
băieţi, jos băieţi"! iată parola zilei. De ce asta? Pentru că e grasă coada sesiunii, pentru că Cernavoda — Chiustenge cu 
diferenţa de opt milioane e la mijloc, iar cointeresatul la aceste afaceri, onor. C.A. Rosetti, e ministru de interne, ceea ce 
ne-ar fi făcut a aştepta ca cumnatu - său să fie la Lucrări Publice. Dar nu se poate, pentru că nu e român. Nici d. C.A. 
Rosetti nu e român, dar e din nefericire cetăţean român, calitate ce în mâinile unui străin fin şi panglicar din natură 
devine un izvor de câştiguri reversibile şi nereversibile . Calitatea de cetăţean e suficientă în ţara noastră pentru ca 
mucenicul să aibă dreptul a mâna pe ţărani dincolo de Balcani sub suliţa căzăcească , e suficientă pentru a face din 
Pişca, Giani şi Carada oameni de stat.
În momentul în care un interes material îi înregimentează pe patrioţi sub drapelul ,,hidoasei pocituri " şi când 
toată politica şi tot parlamentarismul consistă în maşinală ridicare de mâni , ,,Românul" ne spune că d-lor au puterea de 
la naţiune şi de la încrederea suveranului şi că nu trebuie s-o părăsească decât atunci când naţiunea şi suveranul le vor 
refuza încrederea.
Fără îndoială. Încrederea formală a suveranului a avut - o d-l Brătianu şi atunci când a introdus pe Strussberg şi, 
din acest punct de vedere, cată să  admirăm  chiar acea  superfluenţă  de încredere care se revarsă  până  şi asupra 
prezidentului republicei de la Ploieşti, asupra onor. Nichipercea şi desigur că, tot în virtutea acestei încrederi , onor, 
mucenic Simeon Mihălescu e director al Ministerului de Interne.
Cât despre naţiune, daca sub ea înţelegem milionul de Caradale şi de alţi străini de ieri de alaltaieri cari s-au 
superpus poporului românesc, fără îndoială că d. C.A. Rosetti 
se bucură de încrederea lor, de vreme ce le face treburile. Adevăratul popor românesc a devenit însă o turmă exploatată 
şi dată în prada morţii fizice de multele şi variile fericiri cari au năpustit asupra-i.
Tocmai avem înainte-ne raportul general pe anul 1880, prezentat de dr. Flaişlen în numele cons. de igienă a oraşului 
Iaşi, din care constatăm următoarele:
În cursul anului 1880
s-au născut creş[tini]   1165; izra[eliţi] 1488
au murit creştini           1676; izra[eliţi] 1059
                                   -511           +429
avem dar la creştini un minus de 511, la izraeliţi un plus de 429 indivizi.
Progresul repede al mortalităţii între români e un semn de bunătatea sistemului liberal, o dovadă de escelenţa 
regimului economic şi politic sub care trăieşte poporul românesc în zilele lui Carol îngăduitorul.
Aci în adevăr nu sânt nici frazele retorice ale d-lui Grădişteanu, nici finele interpretaţiuni constituţionale despre 
încrederea suveranului şi a naţiunii ce ni se dau zilnic de către cele patru clase primare care inspiră articolele de fond 
ale ,,Românului" : e un popor care moare de fericirea de-a fi guvernat de demagogie
Fără îndoială că regatul bizantino-iudaic C.A. Rosetti—Herşcu Goldner poate să aibă un mare viitor la gurile 
Dunării, dar acel viitor nu este al poporului românesc. Politica de concesii, înstrăinare, răscumpărări şi datorii [î]şi arată 
roadele ei în ţifre statistice ce nu au pereche în nici o ţară din lume, a cărei ,,prosperitate economică este vădită" cum 
zice oficiosul nostru.
E o vorbă că „sistemele trec, popoarele rămân". Iată contrariul, căci, ca la noi la nimenea. La noi poporul trece şi 
sistemul patriotismului de industrie rămâne.
 
[15-16 iunie 1881]
 
[„CA DE REGULĂ SE GRĂMĂDESC..."]
 
Ca de regulă se grămădesc şi acuma la coada cea grasă a sesiunii o sumă de proiecte de legi importante pe cari 
votatorii patrioţi le regulează prin ridicare de mâni, fără a le pricepe, fără a fi în stare de-a le pricepe chiar. Cu graba 
drumului de fier se votează plata datoriilor Societăţii Acţionarilor căilor ferate române, contractate după ce Stronssberg-
Ambron et Comp. sustrăsese garanţia din lada cu două chei şi lăsase societatea cu drumurile neisprăvite; tot cu această 
grabă se procede la votarea instituţiunii Creditului Agricol şi, în fine, la răscumpărarea liniei Cernavodă-Chiustenge.
Lumea curioasă se întreabă: Este necesară răscumpărarea acestei linii ? Are ea vreo importanţă pentru reţeaua de 
căi ferate române? E portul Constanţa destul de însemnat, destul de accesibil de dezvoltare pentru ca să merite o 
joncţiune cu căile ferate, un pod peste Dunăre, o răscumpărare ? La toate întrebările acestea nimeni n-a răspuns;
ba nici s-a ocupat nimeni cu ele. Cu toate acestea ne trezim într-o bună dimineaţă c-un proiect ce ne propune o 
cumpărătură de 17 milioane pentru un lucru pe care compania engleză nu cerea mai alaltăieri decât 9 milioane.
Noi am relevat această enormă deosebire, această îndoire a preţului original intervenită sub guvernul roşu mai cu 
seamă de când s-a accentuat din nou înrudirea între d. C.A. Rosetti ţi cumnatu-său. Nu ni s-a răspuns nimic. Foaia 
guvernamentală s-a făcut „ne-aude, ne-a vede" şi vorbeşte de alte alea: de Constituţie, de încrederea naţiunii în Aristid 
al d-lui Grădişteanu şi de alte lucruri de industrie subţire, din magazia de fraze
a partidului roşu. Dar la întrebarea de ce un drum ce costa 9 milioane costă azi 17 nu ni s-a dat nici un răspuns.
E adevărat că comisia delegaţilor Camerei a redus preţul de la 17 la 12 milioane, adecă cu 30 la sută. Ce serios 
trebuie să fi fost proiectul cu devizul anexat dacă aşa, cu nepusă 'n masă, a putut fi scăzut cu 30 la sută ?
Dar onor. comisie se înşală. E adevărat că drumul în cestiune nu face între prieteni nici 9 milioane, de vreme ce 
garele sunt acoperite cu stuf şi cu rogojină veche. Dar între prieteni face şi 20 de milioane. Rugăm pe comisie ca, de 
hatârul  d-lui C.A. Rosetti şi a copilaşilor  , pe cari e păcat ca să-i lase săraci, să binevoiască a primi preţul de 17 
milioane. Mai ieften nu se poate.
Sunt o mulţime de patrioţi cari au să se împărtăşească din această trebşoară şi ar fi păcat ca acum, la spartul 
târgului , să nu se facă atâta bunătate măcar pentru onor. C.A. Rosetti. A fost, nu e vorba, niţică ceartă ieri în Cameră 
apropos de această răscumpărare, dar dragostea-i certăreţă de felul ei şi e destul un vot pentru ca lucrurile să se împace. 
O ridicare din mâni şi nimic mai mult. Aşadar mânile-n sus şi noroc să dea Dumnezeu, ca să poată bea actualul ministru 
de interne aldămaşul acestei răscumpărări. Se ştie că nu-i displace acest soi de ocupaţie, mai ales când e în folosul 
,,naţiunii".
 
[17 iunie 1881]
 
 
[„D. C.A. ROSETTI, MINISTRU DE INTERNE..."]
 
D. C.A. Rosetti, ministru de interne, a adresat partidului Herşcu Goldner — Gheorghian din Iaşi următoarea 
depeşă:
 
Am fericire de a putea saluta în d-voastră pe cei de la 1848 care mai trăiesc şi a binecuvânta cu respect şi iubire memoria 
celor cari nu mai sunt cu corpul între noi. Voi lupta pentru a merita încrederea cu care mă onoraţi . Luminaţi pe cetăţeni prin dese 
întruniri, faceţi-mi cunoscut relele ce vedeţi şi puteţi constata fără pasiune şi fără ură, şi cu iubire, să ne silim a îndrepta tot ce vom 
putea. 
Al vostru cu iubire.
C.A. Rosetti
 
N.B.: Cei de la 1848 în Moldova sunt  Alecsandri, Cogălniceanu, Epureanu, Al. I. Cuza ş.a. Nici unul nu e 
solidar cu roşii. Se vede că precum d. C.A. Rosetti se suplantează lui Eliad, tot aşa ar vrea să suplanteze în Moldova pe 
Herşcu Goldner lui Alecsandri sau Cogălniceanu.
Afacere de prestidigitaţie!
 
[17 iunie 1881]
 
 
[„FRAŢII NĂDEJDE ..."]
 
Fraţii Nădejde au fost condamnaţi de-un juriu compus din profesori de universitate, unul la destituire, celalt la 
suspendare din funcţie pentru propagarea de idei socialiste în tinerimea de la Iaşi. Ei publică o broşură de apărare prin 
care se-ncearcă a justifica ideile socialiste în genere şi a dovedi că vina ce li se impută nu cade sub dispoziţiile penale 
ale nici unei legi în vigoare. 
Socialismul, având de temă mizeria claselor de jos şi esploatarea lor din partea capitalului, se 'nţelege că trebuie 
să cerce a dărâma baza societăţii actuale, proprietatea moştenită .
Broşura pleacă din puntul de vedere că, producţiunea  însutindu-se  prin  invenţiile  pe terenul  mecanicei  ale 
secolului nostru, starea materială a lucrătorului ar trebui să fie însutit mai bună, pe când din contra e cu mult mai rea 
decât în secolii trecuţi, că e mai rea în secolul libertăţii şi egalităţii decât în timp de reacţiune. De aci se deduce că 
neapărat lucrătorul este esploatat de cineva şi că esploatarea cată, a se atribui organizării actuale, bazate pe capital şi pe 
proprietate.        
Se 'nţelege  că această  justificare  se întemeiază pe o sofismă uşor de descoperit. Existenţa capitalului şi a 
proprietăţii n-a micşorat nicicând numărul firelor de grâu produse, a obiectelor a căror menire este consumaţiunea , 
încât disproporţia ce exista între exigenţe şi obiectele de consumaţiune e mult mai de grabă disproporţia descoperită de 
Malthus decât o altă, iscodită de socialişti. Capitalul din parte 'şi e din natura lui menit de-a fi împărţit în lefi pentru 
muncă şi, daca munca e ieftenă şi capitalul scump, ar fi o dovadă numai că braţele ce se oferă sunt prea multe în raport 
cu capitalul existent , cu posibilitatea de-a le retribui .
Nouă ni se pare că adevărata cauză a mizeriei e cu totul altundeva; că ea e în caracterul întregei dezvoltări 
liberale începute în secolul trecut, că-şi are temeiul în organizarea raţionalistă în locul vechei organizări mai naturale. 
La noi îndeosebi răul e prea patent pentru a nu se vedea de oricine. Sunt aci mii şi mii de oameni cari nu compensează 
prin nimic munca societăţii ce-i susţine, cari în schimbul a patru clase primare sau a Codului Boerescu învăţat pe 
dinafară iau de la naţie, în puterea organizării lor în societate de esploatare, zeci de mii de franci ca retribuţiuni anuale. 
Trebuinţele aristocratice ale plebei ignorante, ale plebei liberale, intelectual sterpe şi moraliceşte decăzute, iată ceea ce 
apasă asupra poporului. Această presiune nu ar exercita-o nici capitalul moştenit, nici cel câştigat prin muncă proprie. 
Acesta e, din contra, totdauna la dispoziţia muncitorului, căci, daca n-ar fi, ar rămânea improductiv.
Daca socialiştii români ar face bine să cerceteze sub cîte sute de forme bugetare, fie ale comunei, ale judeţului, 
ale statului, se escamotează şi cel din urmă ban câştigat de omul din popor prin muncă, pentru a hrăni cu el clasa de 
postulanţi şi de ambiţioşi de rând cari trăiesc din fondul mizeriei comune, fără nici o compensaţie pentru aproapele lor, 
atunci s-ar convinge că răul la noi este cu totul de altă natură.
În mod natural nici n-ar putea exista socialism la noi. Populaţia e chiar mică pentru teritoriul nostru fertil şi 
cestiunea socială începe prin a fi o cestiune agrară , o cestiune de disproporţie între numărul chilometrilor patraţi ai ţării 
şi numărul locuitorilor. Prisosul acestor din urmă fiind avizat la munca  industrială  , aceasta avizată la schimb pe 
productele agricole ale altor ţări, se 'nţelege că munca industrială va fi supusă legilor unei concurenţe universale, că, 
nefiind destul de ieftenă sau neaflând vînzare, acel prisos de populaţie va căuta să sufere sau să emigreze .
La noi mizeria e produsă în mod artificial, prin introducerea unei organizaţii şi a unor legi străine, nepotrivite cu 
stadiul de dezvoltare economică a ţării, organizaţie care costă prea scump şi nu produce nimic. Socialismul nu se 
justifică dar la noi prin nimic şi ca evoluţiune de idei nu-i decât aceeaşi jucărie cu abstracţii străine pe cari şi-au permis-
o predecesorii d-nilor Nădejde: C.A. Rosetti, Serurie, Pătărlăgeanu ş.a.
Fraţii Nădejde nu l-au înţeles pe  confratele  lor, d. Conta. Au luat-o la serios cu socialismul şi au  păţit-o  . 
Trebuiau să-l propage modest şi mai mult de catedră, pentru a fi aleşi deputaţi; apoi ar fi ajuns miniştri, apoi membri la 
Curtea de Casaţie şi ... cestiunea socială înceta de-a exista şi pentru d-lor şi pentru ţară. Ieie-şi de model pe părintele 
liberalismului român, pe d. C.A. Rosetti. Pe la 1850 scotea gazetă, intitulată ,,Republica Rumenă ", o publicaţiune nu ... 
rumenă  , ci roşcovană  rău. Azi e reversibil omul, e monarhist şi regalist  , un adevărat tip de convertire . Un altul 
proclamă republica la Ploieşti şi azi e adiutant al regelui. Altul amerinţa în aceeaşi republică că va tăia capete de zahăr 
nemţesc cu sabia şi azi e mai mare peste cei ce taie nu zahăr , ci sare, e cămăraş la saline.
Nu aşa se face treabă. Iată, le recomandăm părinteşte ce să facă: La Iaşi e în formaţiune partidul Herşcu Goldner 
gheorghian . Înscrie-se între corifeii liberalismului, publice 
articole în „Liberalul" (izraelit), adreseze în fiece  săptămână  depeşi către d. C.A. Rosetti,  pună-şi  candidatura de 
deputat şi ... parte vor avea din cumpărătura liniei Cernavoda chiustenge . Acesta e lucru de căpetenie.
E drept că în apărarea lor fraţii Nădejde dovedesc că fostul ministru Conta a ţinut prelecţiuni socialiste şi ateiste 
la facultate, că din profesorii cari i-au condamnat chiar sunt unii cari au propovăduit ei înşii principiile pentru cari 
condamnă pe alţii. Ei şi?
Cred d-lor că în plebea de postulanţi şi ambiţioşi cari furnică în România e unul măcar pentru care ideile să fie 
mai mult decât un pretext, pentru care ţinta adevărată să nu fie banul câştigat fără muncă? Daca cred sunt în eroare, şi e 
mai mult eroarea aceasta pe care-o  spăşesc  prin condamnarea lor  decât  erorile în contra  fundamentelor  existenţei 
societăţii ce formează religia lor politică.
 
[18 iunie 1881]                       
 
 
[„E CUMPLITĂ, STAREA DE LUCRURI..."]
 
E cumplită starea de lucruri în Moldova,  atât  de rea  încât  colorile cele mai negre nu  sunt  în stare să  redea 
întunericul tabloului economic pe care-l prezintă jumătatea cea mai generoasă a României. În Ţara Românească roşii 
sunt străini deznaţionalizaţi , deci de bine de rău această jumătate a ţării, chiar votând sub influenţele unui guvern roşu 
susţinut de străini, totuşi află, de nu o reprezentaţiune adevărată, dar un surogat de reprezentaţiune, răzătura de coaje de 
stejar în loc de făină. În Moldova, care are un caracter naţional mult mai puţin asimilant şi mai rezistent decât partea de 
dincoace de Milcov, populaţia e lăsată la discreţia unei  administraţuni  fără nume care e în  buzunarele  jidanilor, 
asemenea Ministeriului de Război. Acea jumătate a ţării se zbate sub egemonia uliţei Bucureştilor aliată cu jidanii, 
prezentând aproape ultimele convulsiuni ale unui corp care moare. Puţinele colţuri de selfgovernment care a putut a se 
alege în mod liber strigă prin ţifre şi din gură că starea lucrurilor e nesuferită.
Astfel în studiul statistic asupra mişcării populaţiunii din oraşul şi judeţul Iaşi pe deceniul 1870 — 1879, de 
N.A. Alexandrini , secretarul consiliului judeţean, citim următoarele:
În aceşti zece ani oraşul Iaşi prezintă datele de mai la vale :
s-au născut români       10 329; izra [aeliţi ]    17 446
au murit români           15 952; izr [aeliţi ]      12 294
                                  — 5 623                        5 152.
În Târgul Frumos:
s-au născut români            798; izr [aeliţi ]           698
au murit români             1 219; izr [aeliţi ]            662
                                     — 421                           + 36
În judeţ:
s-au născut români      31 669; izr [aeliţi ]         2 359
au murit români          30 868; izr [aeliţi ]          1 220
                                     + 801                        + 1 139
Aceste puţine date sunt strigătoare la ceruri.
Vedem că în oraşul Iaşi au murit în zece ani 5700 de români mai mult de câţi s-au născut şi s-au născut 5200 de 
străini mai mulţi decum au murit. În locul oricărui român care se stinge se naşte un străin. În judeţ, căci prin sate sunt 
mai puţini străini, românii au crescut la o mortalitate de 31000 abia cu 800 inşi; străinii la o mortalitate de douăzeci şi 
şase de ori mai mică, la 1 200 abia, s-au sporit cu 1 139.
Ce abis de lipsă şi de mizerie trebuie să fi ascunzând aceste cifre [î]şi poate imagina numai acela care cunoaşte 
valoarea cifrelor statistice, care ştie că o asemenea decreştere 
a unui popor pe un teritoriu fertil şi mare cată a se atribui degenerării fizice a rasei şi unei mizerii artificiale, produse 
prin supraîncărcarea poporului cu greutăţi pe care nu e 'n stare a le duce.
Se ştie că cea mai esenţială deosebire între liberalii din Moldova şi roşii de aici e mai cu seamă aceasta, că cei 
dendâi caută să scape Moldova de sub grozava asuprire a străinilor, pe când roşii de aici fraternizează cu străinii şi le 
cedează punct cu punct,  începând  cu drepturile  cetăţeneşti  şi  sfârşind  cu toate întreprinderile. De aci liberalii din 
Moldova ar renunţa bucuros la orice vederi politice formale, numai existenţa naţională a ţării să fie asigurată, şi şi-ar da 
mâna cu oricine ar avea în vedere un guvern naţional, esclusiv poate, dar în sfârşit odată măcar naţional. Tot din cauza 
aceasta liberalismul cosmopolit al roşiilor nu poate prinde rădăcină dincolo de Milcov.
Daca relele economice de azi vor merge crescând Moldova e în pericolul de a deveni prada celei dendâi puteri 
străine care i-ar garanta populaţiei măcar viaţa fizică în contra lipitorilor care o sug şi o degradează .
Ce face guvernul, ce d. C.A. Rosetti? În loc de-a da tot concursul posibil elementelor cari se opun înstrăinării 
ţării, d-sa instigă formarea unui partid roşu în Moldova, compus din jidanii cari, prin modificarea art. 7, devin alegători 
în colegiul I şi al II[-lea].
Uneltele pentru această definitivă vînzare de ţară şi naţionalitate sunt acei cari, pentru funcţii, sapă consiliul 
general al judeţului Iaşi şi consiliul comunal de acolo, căci din Iaşi e vorba ca să pornească şi iudaizarea cea politică a 
ţării, după iudaizarea ei economică. Pentru aceasta se întreţine o vie corespondenţă între d-nul C.A. Rosetti şi ciracii lui 
Herşcu Goldner, d. Gheorghian şi alţi ejusdem farinae, având de scop a discredita cele două consilii, care-şi permit a 
atrage atenţia ţării asupra mizeriei guvernului central, asupra lipsei de sprijin ce-o  întâmpină  Moldova la toate 
trebuinţele ei legitime.
Pe când aci, în Dealul Mitropoliei, se votează proiecte şi răsproiecte de răscumpărări şi de construiri de drum de 
fier cari vor urca în curând capitalul datoriei publice la un miliard, populaţia românească piere văzând cu ochii şi e 
suplantată prin odium generis humani, prin tot ce e mai imund din scursăturile străinătăţii la noi. Se deşertează Rusia şi 
se curăţă , se deşertează Austria şi se curăţă de elementele ei bolnave, pentru a da pe viitorii cetăţeni roşii ai Moldovei, 
pe patrioţii de meserie ai d-lui C.A. Rosetti.
Cele douăzeci de steaguri jidoveşti din cortejul istoric al încoronării seamănă mult cu steagurile unei armate de 
invazie intrate înlăuntrul unei cetăţi ale cărei chei istorice a fost  vândute de un trădător. E consecuent şi în natura 
lucrurilor ca, spre răsplată, acesta să fie şi reversibil şi ministru de interne.
 
[19 iunie 1881]
 
 
[„IERI S-AU ÎNCHIS ..."]
 
Ieri s-au închis în sfârşit Corpurile legiuitoare. Mesajul de închidere pe care-l dăm mai la vale, şi asupra căruia 
vom reveni, a fost citit în Senat de d. Stătescu, ministru de externe, şi în Cameră de d. C.A. Rosetti, ministrul de 
interne. Intenţia pe care o avea guvernul de a mai prelungi sesiunea încă cu două zile pentru a obţine mai întâi în Senat 
modificarea proiectului Cernavoda — Chiustengea votat de Cameră — modificare în sensul proiectului primitiv — a 
fost părăsită. Pe de o parte în Senat stăruinţele guvernului pentru a obţine această modificare au întâmpinat rezistenţe 
neaşteptate, pe de altă parte guvernul se temea de un scandal ce s-ar fi produs în Cameră prin aducerea proiectului 
modificat de Senat. Astfel d. I.C. Brătianu a preferit să ceară în Senat amânarea dezbaterii. Pe lângă aceasta d-sa a cerut 
maturului Corp să numească o comisie de senatori care, împreună cu guvernul şi cu toţi agenţii guvernului ce se vor 
pune la dispoziţia comisiei, să studieze cestiunea până la toamnă, pentru ca atunci toată lumea să se afle în cunoştinţă 
de cauză. 
După această cerere a  primului ministru  se face un schimb de protestaţii  de sentimente reciproce între dd . 
prezident al Consiliului şi prezident al Senatului, prinţul Dim. Ghica. Acesta declară că nu stă în intenţia Senatului să 
numească o comisie, pentru că această numire ar fi echivalentă cu a pune la îndoială  bună credinţa  guvernului. 
Guvernul prin urmare, zice beizadea Mitică , să facă tot, să aranjeze tot, Senatul are deplină încredere în guvern. Din 
parte-i d. I.C. Brătianu mulţumeşte lui beizadea Mitică de dragostea maturului Corp. Senatul a dat apoi un vot prin care 
a înlăturat propunerea de a se numi comisia cerută de d. prim ministru .
 
[20 iunie 1881]
 
 
[„ÎN PRIMA SĂPTĂMÂNĂ ..."]
 
În prima săptămână a lunii viitoare sunt convocaţi alegătorii din Bucureşti pentru a numi noul consiliu comunal. 
Nu credem de prisos a atrage atenţia lor de pe acuma asupra acestor alegeri, de la cari atârnă interese atât de mari ale 
contribuabililor, încărcaţi acum în urmă de un spor considerabil de sarcine pentru a acoperi plata împrumutului de 15 
milioane. Precum am mai spus şi cu altă ocazie, la comună şi judeţ nu este sau n-ar trebui să fie vorba de alegeri de 
caracter politic. Din amestecul spiritului politic în aceste alegeri, unde nu-i cestiunea decât de o bună administraţie şi 
gospodărie, rezultă că atâtea conştiinţe problematice, atâtea persoane uşurele şi incapabile sunt chemate a administra 
interese de milioane, a face şi a întrebuinţa împrumuturi pe socoteala contribuabililor, sporindu-le necontenit sarcinele 
deja destul de grele, şi a nu da acestor contribuabili, în schimbul sarcinelor, decât neglijenţă , insalubritate publică, 
lucrări de cârpeală sporadică în stradele din centru şi, din când în când , şi oarecari vexaţiuni .
Este oare vorba când se fac alegeri comunale să se afirme principii politice, mai ales la noi în ţară, unde avem 
atâta lipsă de spirit pozitiv, de însuşiri utile, de inteligenţă şi onestitate administrativă? Intre un primar inteligent, harnic 
şi onest şi un  găgăuţă  ori un  claqueur  politic cuvintele de coterie trebuiesc să determine  preferinţa  alegătorilor 
contribuabili ? Noi ştim că şcoala ai cărei adepţi sunt astăzi la putere răspunde afirmativ la aceste întrebări. Pentru 
aceşti onorabili nu este nimica mai important decât căpătuirea înregimentaţilor partidului. La judeţ şi la comună sunt 
bani, gheşefturi şi putere; unde sunt toate acestea trebuie să fie date pe mâna patrioţilor, cu al căror concurs se votează 
bugetele generale ale statului şi două - trei proiecte de legi organice într-o singură noapte sau un mare geşeft  , ca 
răscumpărarea Cernavoda chiustenge , într-un ceas. Interesele comunei însă, bine înţelese, trebuiesc să importe pe aceia 
cari nu din prisosul, ci din  strictul  lor necesar contribuiesc la casa comunală. Recomandăm prin urmare cu tot 
dinadinsul tuturor alegătorilor să meargă la alegerile comunale şi, cumpănindu-şi bine votul, să aleagă dintre candidaţi 
nu pe aceia ce nu li se prezentă cu alte titluri decât acela că stau la umbra bairacului liberal naţional din Strada Doamnii 
, ci pe aceia cari le prezentă garanţii de capacitate şi onestitate administrativă.
Maşina electorală a guvernului va fi pusă desigur în mişcare şi cu această ocazie; departamentele ministeriale, 
administraţia domenelor , poliţia, sub costumul de comedie al aşa renumitului comitet electoral, vor contribui cu toatele 
să facă a triumfa lista cârdăşiei . Credem însă că, în urma înfiinţării nouălor taxe comunale cu care i-a supraîncărcat 
zilele acestea onor. primărie  liberal naţională  , alegătorii vor părăsi nepăsarea de  până  acuma şi vor şti să reziste 
influenţei morale şi să-şi dea votul aşa cum cer adevăratele interese ale comunei.
 
[21 iunie 1881] 
[„STATUA  LUI  ELIAD..."]
 
Statua lui Eliad zace, dată uitării, în umbra zidurilor universităţii. Cu toate acestea e statua unui bărbat care, de la 
1825 începând , a inaugurat atât reforma limbei literare de azi, pe care i-o datorim în mare parte lui, precum şi reforma 
socială. Ca literat şi politic, dacă n-a creat opere nemuritoare, desigur au fost promotorul cel mai arzător al tuturor 
mişcărilor generoase şi au avut, ca nealtul , o influenţă determinantă asupra caracterului culturei române. Ei bine, zace 
uitată statua lui, căci alte griji au patrioţii. Onor. republică a Ploieştilor invită la inaugurarea (cu profir) a  statuei 
Libertăţii, ridicată pentru a  atesta  virtutea  ploieştenilor  în susţinerea drepturilor cetăţeneşti, cu ocazia proclamării 
republicei de la 1869 — 70.
Actul curios al invitării , care aduce aminte de căpăţinele de zahăr nemţesc pe care patrioţii promiteau să le taie 
pe atunci, [î]l lăsăm să urmeze întocmai.
Monarhia ereditară cată să se fi bucurând de serbarea acelei zile nemuritoare în care soarele libertăţii, apărând în 
zona Ploieştilor, după mici divergenţe de opinii cu casa telegrafului şi poştelor şi cu banii cutiilor bisericilor, au apus la 
Fetelei pe dată ce reacţiunea s-a ivit sub forma unei companii de dorobanţi.
Le urăm virtuoşilor cetăţeni chef mult, voie bună ş-o nouă ediţie a republicei. Fie sigură tinerimea ploieşteană 
ca, cu o nouă proclamare a acestei forme de guvernământ , vor ajunge directori de bănci, cămăraşi de saline, adiutanţi 
regali , deputaţi etc.
 
[21 iunie 1881]
 
 
[„O CONVORBIRE...."]
 
O convorbire pe care prinţul Bulgariei a avut - o cu corespondentul ziarului englez ,,Standard " dovedeşte că 
domnitorul ţării vecine are un viu sentiment de căderile unui suveran, mai ales când generaţia asupra căreia guvernă e, 
din deosebite cauze, ignorantă şi coruptă.                                                   
În adevăr ceea ce se 'ntîmplă dincolo de Dunăre ne aduce aminte de ceea ce se întâmpla la noi sub Vodă Cuza şi 
azi sub Carol îngăduitorul. Prinţul Bulgariei se plânge că în trei ani de zile a schimbat şapte ministerii, trei Camere şi a 
trebuit să refuze sancţiunea la o sumă de legi cu totul necuviincioase: desigur pensii reversibile şi alte lucruri asemenea. 
C-un adevărat dezgust vorbeşte prinţul de oamenii politici cari-l încunjură şi, sincer mărturisind, [î]l înţelegem. Avem 
în partidul roşu o sumă de bulgari deasupra cărora răsare bunăoară mucenicul Simeon Mihălescu, deci oricine îşi poate 
închipui ce turpitudini cată să se petreacă într-o ţară în care toată generaţia dominantă consistă din Mihăleşti. ,,De sus 
începând până  la jandarmerie toţi  sunt  corupţi; nu pot să  destitui  patru mii de oameni; cată să-i  intimidez  " zice 
principele.    
Cu toate deosebirile cari pot să existe între România, ţară c-un trecut istoric aproape neîntrerupt, şi Bulgaria, 
care răsare acum după cinci sute de ani din adâncă servitute , există totuşi o sumă de asemănări cari 'şi au cauzele lor 
fireşti şi lesne de înţeles. Populaţiunea din oraşele Ţării Româneşti are trei origini deosebite: e sau de peste Olt, sau de 
dincolo de Carpaţi sau, în mare parte, de dincolo de Dunăre. Elementele de dincolo de Dunăre, atrase de prin timpul în 
care, în România, creştinii întregului Orient european găseau un adăpost pentru exerciţiul liber al credinţei şi pentru 
munca lor, au curs şi curg încă încoace, ba în secolul de faţă constituie, alăturea cu elementele autohtone, clasa de 
mijloc a ţării. 
Aceasta n-ar fi fost încă nimic. Ideea statului şi a unei solide organizări fiind viţiată de domnia vechilor şi noilor 
fanarioţi, s-a putut în adevăr ca, într-o bună dimineaţă, o Carada ori două să compună până şi textul unei Constituţii , a 
unei legi organice fundamentale pentru uzul unei ţări ca[vre ] nici era a lui Carada sau a lui C.A. Rosetti decât din pură 
întâmplare . Ar fi fi fost în orice caz mai bine dacă amândoi aceştia se năşteau tot acolo unde se născuseră şi părinţii 
dumnealor. Imigraţiunea de peste Dunăre a avut ca rău moştenit defectele contractate sub o lungă robie: linguşirea 
sclavului şi obrăznicia parvenitului , cinismul şi malonestitatea . Toate astea se pot constata oarecum caz cu caz în ţara 
noastră. Ce obraznic era ,,Românul" în opoziţie faţă cu pionul Prusiei şi cu agentul d-lui de Bismarck, ce baseţe şi 
câinească linguşire când redactorul „Republicei Române", ce apărea în Bruxela , apologistul lui Blanqui, declară că 
proclamarea regalităţii e încoronarea vieţii sale de parvenit şi de şarlatan!
E greu de-a guverna cu asemenea oameni cari seamănă mult mamelucilor din Tunis în adevăr ce autoritate poate 
să aibă un stat ai cărui demnitari înalţi sunt nişte parveniţi, nişte oameni fără patrie hotărâtă , cari, întrebându-i , nu ştiu 
la ce popor să se numere?
Închipuiască-şi cineva acum pe prinţul Bulgariei, care n-are absolut alte elemente cu cari să guverne de ceea ce 
avem noi în Mihăleşti, în Caradale, în C.A. Rosetti, şi spună daca un adânc despreţ nu trebuie să fi pătruns inima 
tânărului Domn de cîte ori vedea ideile sale cele mai generoase întâmpinând numai meschine interese personale, numai 
minciună, numai trădare?
Îndealtmintrelea ne îndoim dacă principele Bulgariei va avea un succes acătării cu politica sa de indignare 
morală. Altfel consiliază Machiavelli pe Principele său să lucreze. Când oamenii din generaţia ta, zice autorul italian, 
sunt corupţi, trebuie să te serveşti ca dânşii , să urli cu lupii. De aceea, în loc de-a-i depărta de la sine, prinţul ar trebui 
să 'nfiinţeze o decoraţie, de ex. ,,Leul Bulgariei", a cărui posesiune să fie împreunată c-o pensie reversibilă bunăoară. 
Această decoraţie s-o împarţă la toţi patrioţii de meserie de dincolo de Dunăre şi să le dea pe mână ţara.
Nu e vorba aci ca Bulgaria ori poporul să stea bine.
E vorba ca, chiar în contra intereselor poporului bulgar, principele să se mănţie. Când mortalitatea poporului 
bulgar, stors de dări, va fi atât de mare ca a poporului românesc de ex., el va putea uşor să fie substituit prin alte 
elemente, prin evrei, prin germani ş.a.m.d. Astfel casa de Battenberg va rămânea domnitoare peste acelaşi teritoriu, 
indiferent fiind de cine e populat acesta. Această manieră de-a vedea o împărtăşeşte un vestit politic oriental, d. C.A. 
Rosetti: ,,Românul" său nu trebuie să fie neapărat român. La dovezile noastre că populaţia română scade în favorul 
înmulţirii repezi a străinilor în România ni se răspunde că, ca să fim drepţi, am trebui să constatăm că populaţia în 
genere, fără deosebire de religie şi naţionalitate, se urcă. Ca să fim drepţi, cată să admitem că e indiferent cine se 
înmulţeşte şi cine moare. Tot maniera aceasta de-a vedea cată s-o admită şi principele Bulgariei, să se împace cu 
partidul radical de acolo şi să gospodărească cum se gospodăreşte la noi; reţeta e infailibilă . E adevărat că, sub un 
regim economic şi politic ca al nostru, bulgarii se vor duce pe apa Sâmbetei ; dar cine va sta, va fi dinastia domnitoare 
asupra aceluiaşi număr de chilometri patraţi, un fertil teren de colonizare pentru prisosul populaţiilor din Apus.
 
[22 — 23 iunie 1881]
 
 
[„CU SAU FĂRĂ CUVÂNT ..."]
 
Cu sau fără cuvânt s-a vorbit atât de mult în ziarele noastre contra foastei admnistraţii a căilor ferate române, 
deşi, în decurs de atâţia ani de zile şi în timpi în cari acea administraţie avea de transportat câteva sute de mii de oştire 
rusească şi atâta material 
de război, nu s-a întâmplat decât un singur incident de o gravitate oarecare. De când însă funcţiile de la drumul de fier a 
devenit sinecure bine plătite pentru patrioţi ca d-alde Fălcoianu, Stătescu şi alţii, ziarele române ca şi cele americane 
promit a avea o rubrică constantă de dezastre . Lucrul merge atât de departe încât , chiar atunci când directorul însuşi, d. 
Flăcoianu , călătoreşte spre a face cercetări asupra dezastrelor , trenul ucide oameni şi derailează .
Astfel trebuie să meargă lucrurile în toate ţările în cari activitatea publică a statului, toate serviciile ce acesta are 
a le aduce populaţiunii se subordonează  intereselor unei societăţi  anonime  şi lacome de esploataţie, în loc de a se 
încredinţa la oameni competenţi, cunoscători de exigenţele tecnice ale lucrării cu care se însărcinează.
Roşii îndeplinesc prin aceasta două scopuri egal de meschine. Pe de o parte se 'n [ţolesc ] ei; fiecare din aceşti 
patrioţi cari ieri sau n-aveau ce mânca sau duceau o existenţă lihnit [ă ] e azi milionar , pe de altă parte scopul lor 
principal este de a dovedi că, fiind ei incapabili de a administra căile ferate, românii în genere ar fi incapabili de lucrul 
acesta.
Deşi avem ingineri cu studii tecnice escelente, de[şi] oameni tineri, cu pretenţii foarte modeste şi departe de a 
visa să joace rolul de oligarhi şi aristocraţi politici, s-ar afla cu de prisos pentru a administra, corecţi şi treji înainte de 
toate, căile ferate române,  se pun în aceste posturi — cine?  Săbiuţe  politice,  cârciocari  de  paragrafi  de lege, 
universalişti şi gheşeftari, agenţi electorali, cioclovine de casa lui C.A. Rosetti şi Carada, slugi de ale partidului roşu, 
fără capacitate, fără cunoştinţe speciale, fără conştiinţă de datorie.
Aceasta e cauza pentru care zicem că poporul românesc va ajunge într-o zi la starea de-a prefera pe străini 
acestei pături de plebe ignorantă şi lacomă , linguşitoare cu cei de sus, obraznică cu cei de jos, care, pretinzându-se a fi 
a ţării, se servă de acest unic pretext pentru a o spolia şi a-i insufla sceptica îndoială daca mai este capabilă de-a se 
administra singură.
 
[24 iunie 1881]
 
 
[„D. C.A. ROSETTI, ESCELENŢĂ ..."]
 
D. C.A. Rosetti,  escelenţă  şi actual ministru de interne,  comunică  prefecţilor  un proiect  de lege pentru 
admisibilitatea şi înaintarea în funcţiunile administrative prezentat Senatului şi nevotat , pe care-l dă de normă pentru 
numirea de subprefecţi în zilele dualităţii bulgaro - bizantine C.A. Rosetti - warszawsky .
După acest proiect de lege nu vor fi admişi în funcţii administrative cei vinovaţi de falsificare, de sustragere de 
bani publici, de sustragere, ascundere şi desfiinţare de acte publice, de spargere de sigiliu , furtişag , înşelăciune, abuz 
de încredere, mărturisire mincinoasă, atentat la bunele moravuri, mituire .
Circulara trebuie înţeleasă în mod invers şi e un învăţământ clasic, de care tocmai cată să ţină seamă Chiriţopolii 
şi Simuleştii în înţelesul lui ironic. Numai de asemenea oameni să se servească, de vreme ce mucenicul e director al 
ministerului şi rabinul ministru.
Ceea ce e ciudat în acest proiect e că se admite ca cei recomandaţi să aibă titluri academice, bacalaureat sau ... şi 
patru clase primare chiar. Dar în caz de-a avea, ca celebrul Costinescu, numai patru clase primare, le trebuie stagiu 
pentru a înainta. Ştim noi unde ar trebui să-şi facă stagiul şi d. C.A. Rosetti şi onor. Simeon. Acolo unde l-a făcut tot o 
escelenţă roşie, fost coleg al d-lui Brătianu în timpul ministeriului lor întâi . Dar n-a sosit se vede încă timpul regulării 
situaţiei pe calea aceasta.
 
[24 iunie 1881] 
[„«LIBERALUL» DIN IAŞI..."]
 
,,Liberalul" din Iaşi, cu care îndealtmintrelea nu mai polemizăm , revine cu calomnia absurdă că vreo câţiva 
boieri s-ar fi învoit odinioară cu bancherii de acolo ca, pentru suma de 30000 franci, ,,Timpul" să susţie cu foc şi cu 
pară pe izraeliţi şi că din această sumă foaia noastră ar fi primit 10 000 franci.
Această calomnie ziarul evreiesc ,,ştafeta " ne-o adusese câteva zile înaintea alegerii răposatului Epureanu ca 
preşedinte al cubului conservator. Ameninţasem cu darea în judecată, e prea adevărat; dar răposatul ne-a făcut a dezista 
de la aceasta, arătându-ne cu toată evidenţa bătaia de joc la care ne-am expune . Patronul „ştafetei " era pe-atunci d. 
Herşcu Goldner, om ce fusese închis la Golia pentru sminteală, lucru de care ni s-a dat negru pe alb mai multe dovezi 
pe cari nu le cunoscuserăm . Am văzut pe d. Herşcu fotografiat cu puşca în mână ochind în văzduh asupra d-rului 
Tausig, medicul primar de la Golia ; epistole scrise cu cerneală roşie tot de patronul „Liberalului " actual, prin cari 
declară că voieşte să bea sângele lui Tausig şi altele asemenea.
Închipuiască-şi cineva daca noi, luând la serios calomniile ,,ştafetei " şi dând firma Goldner în judecată, nu ne-
am fi espus la ridicol! Fotografii , scrisori, necontestabila deţinere la casa de nebuni a autorului acelei calomnii ne-a 
dispensat de la orice urmare a cărei necuviinţă ar fi purtat-o nu nebunul, ci cel ce s-ar fi pus cu nebunul. A intenta însă 
procese balamucului nu avem nici gust, nici vreme.
,,Liberalul" reîmprospătează calomnia. Nu putem spune altceva  decât  că „Liberalul"  minte pur şi simplu. 
Nicicând redacţia ziarului noastru n-au autorizat pe cineva de-a promite în numele ei vreo concesie în cestiunea izraelită 
şi nici izraeliţii înşişi n-au crezut vreodată că, din parte-ne, ar fi cu putinţă, o asemenea atitudine. Se susţine, lucru pe 
care nici [î]l ştim, nici avem a ţinea seamă de el, că acum patru cinci ani, când cestiunea izraelită nici nu era la ordinea 
zilei, se aflau, alături cu membrii partidului conservator din Iaşi, ce se cotizau pentru susţinerea „Timpului", şi vro două 
- trei nume de bancheri, subscrise nu din consideraţii politice, ci din cauza legămintelor personale ori de afaceri cu unii 
proprietari mari din Moldova. Dar chiar această împrejurare, necunoscută nouă şi anterioară cestiunii izraelite, nu ni s-
au impus nicicând şi din nici o parte ca o împrejurare de care am avea a ţinea seamă în atitudinea politică a foii noastre 
în genere sau în deosebi în cea observată faţă cu modificarea art. 7. Niciunul din bancherii anonimi ai ,,ştafetei " nu va 
cuteza să afirme un asemenea neadevăr.
Din parte-ne suntem tot atât de puţin în drept de-a scruta cauzele pentru cari cineva contribuie la susţinerea unei 
întreprinderi ziaristice pe cât de puţin am putea şti, în orice caz individual, pentru ce cineva se abonează la „Timpul" 
sau la ori[ce] alt ziar.
 
[26 iunie 1881]
 
 
[„ÎN VEDEREA ALEGERILOR ..."]
 
În vederea alegerilor a doi deputaţi pentru Iaşi în locul celor intraţi în funcţii se mişcă vro câţiva indivizi puţin 
cunoscuţi pentru a forma un partid roşu în capitala Moldovei.
Se ştie că acest partid roşu e creaţiunea subvenţiei administrată d-lui Guţă Panu prin fostul ministru socialist al 
instrucţiei, d. V. Conta. De atunci d. V. Conta a devenit membru la Casaţie, d.  Guţă  Panu a fost  pomăzuit  , prin 
virtuoasele mâni ale d-lor C.A. Rosetti - warszawsky , secretar general al Ministeriului de Interne.
E adevărat că publicul mare nu e 'n poziţie a cunoaşte personajele politice improvizate în partid roşu în Iaşi. D. 
V. Ghiorghian , unul din ele, fiul unui preot din Botoşani, 
şi-a început cariera politică prin a fi fracţionist . Numit, pentru nefericirea sa, agent diplomatic al României la Roma, i-a 
intrat de-atunci  gărgăunii  mărimii şi a  repedei îmbogăţiri  în cap şi a devenit direct  ciracul  lui Herşcu Goldner şi 
apărător privilegiat al izraeliţilor, iar indirect  cirac  al d-lui C.A. Rosetti,  afiliatul  Alianţei izraelite şi al tuturor 
Internaţionalelor din lume.                               
D. Guţă Panu are în trecutul său lucruri şi mai caracteristice. A primit, sub ministrul Maiorescu, un stipendiu de 
stat pentru a se ocupa în străinătate cu studii istorice şi filologice, D-sa însă, în loc de-a învăţa lucrurile pentru cari 
fusese trimis, crede de cuviinţă a învăţa dreptul în Belgia, ca şi când statul ar fi având nevoie de un advocat mai mult 
sau de înaintarea personală a d-lui Guţă Panu. Prin această frustrare a statului c-un stipendiu destul de însemnat d. Guţă 
Panu e în poziţia de-a face politică lucrativă şi ... devine roşu. De-atunci înainte viaţa sa, ca şi a d-lui Conta, e un şir de 
acte vrednice de bănuială faţă cu prietenii săi politici de mai nainte. Ca prim procuror la tribunal d. Panu executa rolul 
de poliţie secretă a guvernului asupra conştiinţei şi convingerilor magistraţilor, cari se 'nţelege priveau cu ochi foarte răi 
această speţie de magistrat între ei. E evident deci că alături cu Warszawsky, mare cordon al ordinului Sfintei Cânepe , 
d. Guţă Panu nu poate avea decât un viitor strălucit.
Modul de-a face politică a acestor d-ni e în adevăr ciudat şi merită atenţie.
Se face de ex. o petiţie către guvern ţinută în termeni echivoci şi capabili de-a li se da o dublă esplicare. Această 
suplică se colportează printre cetăţeni, spunându-li-se că e în contra guvernului. Cetăţenii liniştiţi iscălesc , încrezându-
se în vorbele colportorilor , şi a doua zi se pomenesc că suplica se publică în organul roşu cu semnăturile cetăţenilor, 
dar c-o introducere cu totul în alt senz decât acela pe care i-l dădeau ei. Şi astfel oameni buni nevinovaţi sunt pecetluiţi 
ca aderenţi ai guvernului. Oamenii protestează, aleargă la toate ziarele spre a-şi retrage iscălitura , declarând c-au fost 
amăgiţi, dar nu le ajută nimic.  Suplica  s-a  espedat  deja marelui rabin C.A. Rosetti, care le şi mulţumeşte ca unor 
,,oameni rămaşi de la 1848" şi veterani în lupta pentru buget. Degeaba lumea se zvârcoleşte , arătând că la 1848 nici nu 
era născută, că, de când e, n-a avut a face nici în clin nici în mânecă cu roşii şi se ştie nevinovată de conivenţă or 
complicitate cu birourile de împământenire , că-i e silă de onoarea problematică de a fi priviţi de concetăţenii lor ca 
spioni ai guvernului central sau ca agenţi electorali ai lui Warszawsky!
Toate sunt în zadar. Suplica măsluită se publică în „Românul" şi vorbe oncţioase de gratitudine curg asupra 
nefericiţilor subscriitori , cari se zbat ca creştinii cărora ai vrea să le aplici circumciziunea cu de-a sila.
Şi cu astfel de panglicării cred d-lor a forma partid roşu în Moldova.
Ne mai rămâne a descrie pe un colportor al acelei jalbe din Iaşi, pe d. Verusi. Acel domn se pretindea odinioară 
pictor  şi  primăria  din  Iaşi,  naivă  şi  de  bună  credinţă,  [î]l  însărcinează  a  zugrăvi  biserica  de  la  cimitirul 
Eternitatea. ,,Văruiţi  biserica ca s-o zugrăvesc", zise lucrătorilor. „Zugrăveşte d-ta ş-om vărui-o noi mai pe urmă", 
răspunseră lucrătorii râzând .
Zugrăvelile acelei biserici erau un adevărat scandal. Greşite ca desemn, imposibile ca colorit , reprezentând în 
chipurile sfinte o breaslă uşoară de femei din Iaşi, mitropolitul a refuzat mult timp s-o sfinţească. Dar ceea ce are haz e 
cronografia tablourilor sale.
A zugrăvit într-un rând ,,o fată lângă izvor" şi n-a putut-o vinde. Vine serbarea lui Grigorie Ghica, cel decapitat 
pentru opunerea la cesiunea Bucovinei. Repede doniţa de apă se preface în stâncă c-o pajură austriacă, se pun lanţuri la 
mânile chipului şi tabloul reprezintă „Bucovina răpită de austriaci". Dar tot nu se vinde. Vine cesiunea Basarabiei. 
Repede codrul din fund se preface în Marea Neagră, pajura austriacă în rusească, izvorul în stâncă în mijlocul mării şi 
tabloul reprezintă „cedarea Basarabei ".
În această din urmă metamorfoză s-a propus Camerei c-a s-o cumpere, dar n-a cumpărat-o. Aşteptăm învierea 
morţilor şi vânzarea de veci sub altă formă; c-un fes în cap şi cu fustanelă ar putea reprezenta Epirul.
Şi-o găsi ea un stăpân vrodată.
Convins în sfârşit că n-are talent, onor. d. Verussi s-a lăsat de pictură şi s-a pus pe o meserie mult mai lucrativă, 
politica. Azi e agent electoral al guvernului în Iaşi şi ocupă câteva funcţii bine salariate . E de prisos a adăoga că nici d. 
Verussi, nici d. Ghior - 
ghian nu  sunt ieşeni  şi că e foarte ciudat a vedea  improvizându-se acolo un partid compus din oameni  pripăşiţi  în 
capitala Moldovei pentru a-şi face treburile .
Astfel în judeţe în cari firma Brătianu warszawsky nu are deloc aderenţi aceştia se inventează, se improvizează 
din oameni pripăşiţi , se scot din pământ , din iarbă verde. Nu ştim daca cetăţenii ieşeni , fie liberali, fie conservatori, ar 
fi în stare a-şi hărăzi încrederea lor unor parveniţi cari se servă de amăgire pentru ca, pe sub mână , să dea comuna şi 
judeţul pe mânile adevăratului partid roşu ce se va forma în Moldova din noii cetăţeni circumcişi .
Dar ceea ce ştim e că aceste colonii de cîte 2 — 3 roşii, comandaţi de guvernul central prin Moldova ca să se 
puiască ca viermii în carne putredă, ne aduc aminte de o stare de lucruri analogă din anticitate.                                 
Un învăţat german, dr. Reinisch , în cercetările sale asupra Egipetului spune că
 
acum 3700 ani, cultura acestei ţări a avut o tranziţie spre corupţie,  demoralizare şi desfrânare . Cea dintâi cauză a 
corupţiei erau numeroşii negustori semiţi : fenicieni , arabi, evrei, cari se aşezaseră în Egipet şi au zguduit conştiinţa de drept şi 
stricta ordine a poporului prin uzanţele lor de afaceri şi prin vînătoarea de câştig . Întâi s-au demoralizat servii şi sclavii, apoi 
veni un regim al metreselor , căci cei mari cumpărau sclave siriene şi etiopiene , le încărcau cu bogăţii şi-şi neglijau soţiile 
proprii. Pofta desfrânată de câştigare de averi, o nemărginită goană de plăceri a adus o deplină răsturnare a raporturilor sociale. 
Familii celebre se ruinară şi sărăciră , iar în locul lor se iviră parveniţi fără ruşine. Oameni ce nu avuse[se]ră nimic ajunseră să 
posedeze bogăţii, palate, grădini, sclavi şi comori, se îmbulziră în toate sferele şi câştigară până şi intrarea la Curte. Cine simţea 
în sine instictul irezistibil de-a fura, dar vrea să practice acest instinct în mod cuviincios, n-avea decât să meargă la percepţie , să-
şi ia patent de hoţ şi să se înscrie în breasla pungaşilor . Aceştia aveau un staroste, la care se depuneau toate lucrurile furate în 
Egipetul întreg şi cine voia să reintre în posesiunea lucrurilor sale mergea la staroste, care-i restituia lucrurile după ce plătea o 
provizie pentru hoţ . Ba regele Rampsinit însuşi dete mâna fiicei lui iubite celui mai mare hoţ din ţară care ducea de nas şi 
poliţia publică şi cea secretă şi, deşi în Egipet nu erau juraţi, scăpase de condamnare şi era recunoscut ca omul cel mai cu minte 
din ţară. Atât de jos căzu Egipetul, acest străvechi leagăn al culturii, care prin hărnicie şi muncă ajunsese la cea mai mare înflorire.
 
Câştigul fără muncă intelectuală sau fizică, fără administrarea unui capital moştenit, e un furt făcut în condiţii 
cuviincioase . Breasla a cărei meserie e a îmbla după asemenea câştiguri e breasla roşie. Semiţii contraccii asemenea nu 
lipsesc, iar starostele breslei e ministru de interne şi reversibil. D-rul Reinisch ar putea să facă cercetări egiptiologice şi 
în România sub Rampsinit Îngăduitorul.
 
[27 iunie 1881]
 
 
[„DE UN TIMP ÎNCOACE..."]
 
De un timp încoace accident după accident se repetează pe liniile căilor noastre ferate.
Ciocnirile de  trenuri  între  Hanu conachi  şi Iveşti, între  şerbeşti  şi  Preval  , între  Turnu - severin  şi  Palota  , 
scăparea vagoanelor de la Prunişor şi izbirea lor cu un alt tren sunt tot accidente însemnate, cari au avut consecinţe 
regretabile , cu oameni morţi şi răniţi. Lăsând dar la o parte celelalte accidente multe, de cari lumea de din afară de 
direcţie nici nu mai poate afla ceva, chiar numai accidentele enumerate ar trebui să deştepte opinia publică şi să se 
întrebe care este cauza lor.
N-am voi, mai cu deosebire, ca aceste accidente să fie exploatate de străini şi să arate cu degetul asupra-le zicând 
: ,,iată cum administrează românii căile ferate; [î]ţi pun viaţa în pericol", şi vorbind astfel să poată avea şi cuvinte în 
parte-le pentru a discredita liniile ferate române.                            
Aceste motive şi sincera dorinţă de a se îndrepta lucrurile şi de a se pune pe-o cale bună ne îndeamnă a arăta cari 
sunt după noi cauzele şi relele ce bântuiesc administraţia căilor ferate şi a indica întrucâtva şi mijloacele de îndreptarea 
lor. 
Vom espune dar aceste cauze fără de nici o consideraţie, fără intenţia de-a atinge pe cineva şi cu singurul scop 
de a se dezveli răul şi a face posibilă remediarea lui.
Prima cauză a  accidentelor  şi cea mai principală, din care izvorăsc toate relele, este că s-a introdus şi în 
administraţia căilor ferate acel nenorocit sistem ce bântuie întreaga administraţie a ţării, sistemul favorurilor , fie aceste 
pentru  consideraţie de partid politic,  fie de rudenii sau  nepotism, fie de amiciţie sau  hatâr  sau alte consideraţii de 
orişice natură ar fi.
Acest sistem cu vederi strâmte şi neprevăzătoare a făcut ca, chiar la numirea direcţiunei princiare, sau regale, 
după cum se numeşte ea azi, să domineze numai spiritul de partid, ca la numirile de amploiaţi ce face această direcţiune 
să se aibă în vedere mai mult alte consideraţii decât folosul şi meritul pentru serviciu ce un impiegat poate să aibă.
Consecinţele acestui sistem se văd şi, daca nu se vor lua serioase măsuri de îndreptare, ele se vor arăta şi mai 
mult, se vor încurca lucrurile încât nu se va mai şti ce trebuie a se face şi, după ce se vor întâmpla chiar catastrofe , cari 
daca nu s-au  întâmplat pân' acum  se poate mulţumi numai norocului, se va ajunge la disperare şi cine ştie la ce 
intervenţii şi măsuri cu totul contrarii interesului ţării, contrarii interesului neamului românesc.
Credem dar a ne face o datorie de conştiinţă constatând că e necesar de a preveni o catastrofă la căile noastre 
ferate şi de-a scuti ţara de a asista la vreo pompă funebră a voiajorilor vreunui întreg tren.
Iată dar mijloacele de remediu ce le credem necesarii :
Cel  dendâi  remediu e negativ, dar de-o estremă importanţă. Trebuie  revocată  direcţia actuală, compusă din 
politiciani, din săbiuţe vânătoare de diurne şi din advocaţi.
Motivul revocării e incapacitatea dovedită în toate.
Direcţiunea căilor ferate, daca e posibil a tuturor căilor ferate ale statului, ar trebui constituită după următoarele 
principii:
E practic, pentru ca să existe unitate de voinţă şi acţiune, ca în capul administraţiei căilor ferate să fie o singură 
persoană, care se poate alege dintre bărbaţii ce au dovedit o capacitate deosebită de administrare. Mersul unui serviciu 
atârnă mult de autoritatea ce-o inspiră un bărbat cu judecată rece şi incisivă , cu vederi clare, cu caracter just şi onest, 
care nu se lasă nici ademenit de  zâmbetele protectoare  ale oamenilor zilei, nici înfricoşat de un  cuvânt  al lor de 
intimidare . Ales fără nici o privire la convingerile sale politice, el cată să întrunească în sine încrederea ţării întregi. El 
poate fi şi un om tecnic, dar exigenţele de pură administraţie fiind pentru acest post mult mai numeroase decât cele ale 
amănunţimilor tecnice, un bun şi rigid administrator e de preferat.
Capul administraţiei căilor ferate cată să fie cu totul independent de ministeriu şi de curenturile politicei 
militante. Fie acum ales pe viaţă de Corpurile legiuitoare, după propunerea Consiliului de Miniştri şi cu aprobarea 
regelui, fie alte garanţii de autoritate, destul că trebuie să fie inamovibil şi să nu se poată revoca decât în condiţiunile în 
cari se revoacă personalul  inamovibil  .  Neatârnat  cu totul şi de ministeriu şi de Corpurile legiuitoare în privinţa 
administraţiei, i se poate atenua răspunderea prin delegarea  unui consiliu de supravegheare, compus din membri ai 
corpurilor legiuitoare, din prezidentul Curţii de Compturi, din prezidentul Curţii de Casaţie; consiliu care, putând cere 
seamă de gestiunea direcţiunii şi putând fi consultat la fixarea bugetului, ar fi o garanţie mai mult în faţa ţării despre 
buna întrebuinţare a banului public. Faţă cu ministeriul însă poziţia directorului trebuie să fie analogă cu aceea a 
oricărui director particular de drum de fier.
Dator a ţinea seamă de interesele generale ale statului sau ale publicului în ceea ce priveşte tarifele , mersurile 
trenurilor de persoane şi alte interese generale, daca un om înţelept va fi numit cap al administraţiei nici nu e cu putinţă 
ca să se nască vreodată un conflict între stat şi direcţie.
Rămâne o singură chestiune de rezolvat: supraveghearea siguranţei publice pe drumurile de fier.
Iată cum ar fi mai bine să se rezolve această cestiune:
Îngrijirea de siguranţa publică şi supravegherea ei pe drumurile de fier să se lase în seama directorului sau 
administraţiunii căilor ferate, fiind ţinute toate celelalte organe ale statului să-i dea ajutor în caz de necesitate.
Administraţiunea să fie şi responsabilă înaintea legei, iar pentru a se putea constata cu siguranţă pe cine incumbă 
responsabilitatea la vreun caz de accident, să se institu - 
iască un consiliu de trei bărbaţi experţi în ale administraţiei drumului de fier, cari cunosc mersul serviciului şi 
detaliurile lui, cari să asiste pe organele justiţiei în cercetările lor, în cazuri de accidente, şi să le dea explicaţiuni . 
Aceşti experţi să fie organe ale statului, independente de direcţie, să fie bărbaţi cari cunosc şi au servit în exploatarea 
căilor ferate. Să funcţioneze numai ca consultatori ai membrilor justiţiei spre a le explica cum se petrec lucrurile, spre a 
le face posibilă descoperirea adevărului.
Măsura cea dendâi ce ar trebui să ia directorul ce s-ar pune în capul administraţiei ar fi să organizeze serviciul, 
căci ni se pare că, prin organizaţia ce s-a făcut de direcţia princiară, serviciile au fost dezorganizate cu desăvârşire . 
Probă sunt accidentele.
Pentru a putea organiza şi pentru a înlesni organizarea, să se consulteze vreun bărbat din Europa ce e distins în 
administraţia de căi ferate, cum e baronul M.M. Weber, cum e Nordling sau altul, care au avut asemenea misiuni în 
state mai înaintate, cum a fost în Prusia şi în Austria.
Să-l consulteze , să-l aibă alăturea ca un sfătuitor , iar nu ca un funcţionar.
Directorul să-şi  întocmească  în administraţie un consiliu din tot ce este mai bun din funcţionarii şi bărbaţii 
tecnici de drum de fier din tară; să caute mai cu seamă să cunoască pe fiecare în parte după meritul lucrului şi al 
valoarei ce produce în serviciu, iar nu după alte consideraţii; să pună pe fiecare la locul său şi singura consideraţie care 
să-l conducă să fie interesul serviciului.                                         
A se face astfel este supremul timp, deoarece la căile ferate nu se pune în joc numai averea ci şi viaţa publicului.
 
[28 iunie 1881]
 
 
[,,«ROMANUL» MUSTRĂ OPOZIŢIUNEA ..."]
 
,,Românul" mustră opoziţiunea şi pe noi în parte fiindcă am luat în râs circulara d-lui ministru de interne relativă 
la legea de înaintare şi admisibilitate în funcţiunile administrative. Aci ne-am adus aminte de povaţa lui Beaumarchais . 
Ne-am grăbit să râdem ca să nu plângem . Pretenţia ,,Românului" de-a fi discutat serios o administraţiune în capul 
căreia se găseşte Simeon Mihălescu şi a cărei flori sunt cunoscute sub numele de Simuleşti , Chiriţeşti , Obedeni , 
Poteci etc. este din toate cutezanţele organului guvernamental cea mai cinică şi cea mai îndrăzneaţă. Sunt şase ani de 
când cu regimul brătienesc . Nici inexperienţa , nici buna credinţă nu mai pot fi invocate ca scuze pentru a menţine o 
astfel de stare de lucruri.           
Denunţările au fost atât de numeroase, atât de precise, încât chiar d. I. Brătianu a crezut un moment că trebuie să 
se despărţească de un Simeon Mihălescu şi l-a dat în păstrare d-lui D. Ghica până la venirea unor timpi mai buni.
Aceste timpuri au sosit. Trebuia în adevăr grosimea de obraz a d-lui C.A. Rosetti spre a pune iarăşi în capul 
administraţiunii ţării pe un om care în alte ţări ar face cea mai  distinsă  podoabă a unui stabiliment  penitenciar  . 
Scrisorile lui Warszawsky autentice, legalizate şi chiar fotografiate , pentru orice om cu bun simţ şi cu bună credinţă , 
n-au lăsat o umbră de îndoială asupra culpabilităţii acestui stâlp al ortalei .
Un partid nu poate fi totdeuna făcut responsabil de o crimă a unuia din partizanii săi.
Însă când , în faţa evidenţei , în loc de a tăia un membru cangrenat , acel partid se scoală întreg pentru apărarea 
vinovatului , când îndrăzneala apologiştilor creşte cu mărimea crimelor , atunci ţara nu poate privi decât cu scârbă o 
asemenea adunătură.
Numai partid nu se mai poate numi, ci bandă de sceleraţi care desfide morala, se foloseşte de piroteala naţiunii şi 
de nemaipomenita indiferenţă morală acelui care ar avea drept sfântă datorie a ocroti pe cei slabi şi a înfricoşa pe cei 
răi. 
Simeon Mihălescu, în pisma opiniunii care l-a acuzat cu atâta temei, a fost încărcat cu onoruri, mai cu seamă de 
când era să fie înecat în infamii . I s-a făcut un simulacru de instrucţiune fără a fi suspendat un moment din capul celui 
mai important directorat (sau mai bine zis minister, căci sub acest regim dânsul a fost adevăratul ministru de interne). 
Nenorociţii  tineri însărcinaţi cu această instrucţiune erau pe fiecare zi ameninţaţi în termeni puţin  deghizaţi  în 
,,Românul". Ei păreau înaintea lui Mihălescu acuzaţi, dânsul ; judecătorul. Şi într-adevăr de dânsul atârna cariera şi 
poate pâinea lor. După această spălătură juridică Mihălescu voi să aibă şi un certificat de la onorabilii săi colegi. Un 
Pişca,, hoţul cunoscut de păduri din Teleorman , se însărcină cu murdara treabă de a-l curăţi în Senat. Un raport de 
cumătru citit înaintea unor slugi guvernamentale fu de ajuns. De atunci criminalului, spălat de complicii săi, nu i s-a 
mai cruţat nici o onoare. Pe  rând  senator,  comandor  al Stelei României, director la Eforia spitalelor, director la 
Ministerul de Interne, înfruntă opinia publică speriată, se bucură de bani adunaţi din sudoarea şi sângele nenorociţilor 
pe care i-a trecut în Bulgaria în toiul iernei ca pe nişte vite de jug, şi acest exemplu strălucit de imoralitate nepedepsită 
şi triumfătoare corupe mai mult junimea unei naţiuni decât tot ce cineva şi-ar putea închipui. Dar cei care tolerează 
asemenea  lucruri?  Ce  nume  merită?  Ce  cauză-i  îndeamnă?  Slăbiciune?  Incapacitate?  Indiferenţă?  Egoism? 
Complicitate? Să tragem vălul asupra acestor turpitudini! Ceea ce însă pune vârful acestor fapte este că criminalii prinşi 
cu mâna în sac nu se mulţumesc de a se bucura în pace de fructul faptelor lor, de a-şi lua regulat cupoanele de la 
cauzele publice, de a-şi atârna de gât stelele şi coroanele, de a parada la mesele şi la balurile de la palat, de-a fi puternici 
şi bogaţi, de-a fi stăpânii ţării şi favoriţii regimului. Nu, toate acestea nu le ajung. în loc de a se face uitaţi şi de a uita, 
mai ies în vileag şi în gura mare înjură pe oamenii cinstiţi.
A! asta este prea mult, domnilor de la „Românul"!
 
[1 iulie 1881]
 
 
[,,«L"EUROPE  DIPLOMATIQUE»  PRIMEŞTE..."]
 
,,L'Europe diplomatique" primeşte din Petersburg amănunte atât de interesante asupra crizei din Bulgaria încât 
cititorul căruia i le comunicăm va vedea numaidecât cum cauze analoge produc efecte analoge şi cum Mihăleştii şi 
Caradalele bulgare nu sunt întru nimic superioare sau inferioare Caradalelor noastre bunăoară. Aceeaşi vânătoare de 
funcţii şi câştig , aceeaşi pretextare a patriei şi libertăţii pentru interese personale, aceeaşi mizerie care vine fatal la un 
popor ce-şi începe viaţa prin instituţii improvizate de dinafară, sau de străini, sau de uliţă, şi care n-a cunoscut că orice 
progres adevărat nu poate fi decât istoric, decât în legătură cu trecutul. Şi acolo existenţe catilinare izbutiseră a pune 
mâna  pe stat şi a face muşama  şi Parlament, şi ţară, şi Domn, pentru a domni ei singuri, încunjuraţi de Serurii şi 
Pătărlăgenii respectivi.
Dar să lăsăm să urmeze darea de seamă a foii franceze, căci termenii de comparaţie între noi şi cei de peste 
Dunăre se prezintă prea cu lesniciune pentru ca s-avem nevoie de lungi comentarii.
Iată ce zice corespondenţa.
 
Nu vă e necunoscut desigur că, daca există vro ţară în Europa în care practica şi funcţionarea sistemului parlamentar să fie 
grele, aceasta e Principatul în cestiune, care, fără clasă aristocratică, ca toate ţările slave, şi fără clasă burgeză, n-are nici unul din 
elementele necesare unui asemenea regim, în urma lungei aserviri , sub opresiunea otomană. Cu toate acestea Bulgaria a fost 
înzestrată cu una din cele mai liberale constituţii, c-un parlament, c-un principe ereditar. Lipsind oamenii necesari pentru a împlini  
funcţiunile de deputaţi, de bărbaţi politici şi de miniştri, s-au primit toţi bulgarii c-o instrucţie oarecare, risipiţi pe ici-colo, mai în 
Turcia, mai în Austria, mai în Rusia (mai în România), unii ca profesori de şcoală, alţii ca medici, alţii studiind încă, sau abia 
părăsind Universitatea din Moscova; toţi au alergat în momentul eliberării ţării lor, ştiind de mai nainte că vor 
fi primiţi fără dificultate şi, alegere fiind  imposibilă, le va fi lesne de-a ajunge în curând personaje mari. În numărul 
acestora sunt câţiva destul de inteligenţi.
Astfel e Zancov , fost uniat devenit ministru al afacerilor străine; astfel Karavelov , vechi student derailiat şi 
declasat al Universităţii din Moscova, compromis în mai multe afaceri şi care are a datori generalului Ignatief c-a 
putut intra şi  rămânea în Bulgaria. Şefi inteligenţi, lacomi de putere, ambiţioşi,  mişcându-se  într-un mediu social 
moale, facil, nu prea luminat, aceşti câţva oameni — douăzeci de toţi poate — au parvenit repede a fi aleşi membri ai 
Adunării Naţionale, apoi deputaţi şi, odată aleşi, au ajuns să domineze Camera şi, dominând-o , să fie numiţi miniştri. 
Cât despre oarecari cunoştinţe câştigate , de experienţă politică, de vederi largi, favorabile intereselor ţării, nu trebuie 
să le cauţi la ei, mari  palavragii  ,  crezându-se  deja oratori şi oameni de stat, alături c-un prinţ  tânăr  , puţin 
experimentat , care caută a i se ierta originea străină, nu le-a fost greu, mai cu seamă după ce guvernul rusesc, 
adoptând o politică, de abţinere , nu s-a mai amestecat în afacerile dinlăuntru ale Bulgariei, de-a pune şi ţară, şi 
Cameră, şi prinţ deoparte şi de a guverna şi domni în numele lor propriu.
Constituţia bulgară,  elaborată  de cătră Comitetul radical  ruso - slav  al acelui timp, era deja destul de 
înaintată; remaniată de cătră ei, ea nu mai e constituţia unui stat constituţional monarhic, ci aceea a unei republice  
democratice. Într-o ţară în care fiece cetăţean are conştiinţa drepturilor şi aptitudinea exerciţiului lor o asemenea 
constituţie mai poate funcţiona; dar acolo unde masa naţiunii, adecă alegătorii, sunt într-o stare destul de primitivă, 
ea nu e mai mult decât un mijloc dat ambiţioşilor inteligenţi de-a guverna despotic ţara sub masca libertăţii.
Ceea ce s-a făcut şi ceea ce au şi devenit  Zancov  ,  Karavelov  şi consorţii. Demult raporturile agentului 
diplomatic şi ale consulilor ruşi au arătat că situaţia devenea din zi în zi mai imposibilă pentru prinţ, mai primejdioasă 
pentru ţară. Dar guvernul imperial, temându-se mai cu seamă de interpretarea defavorabilă ce s-ar da în străinătate 
unei ingerenţe , era hotărît a nu interveni.
Când însă, sfătuit din Viena ori din Berlin, prinţul se hotărâ de-a face apel la tară, precum şi avea dreptul, aţi 
văzut cum aceşti d-ni au început să strige în contra violării Constituţiei. Pentru a striga şi a face atâta gălăgie aveau 
cele mai temeinice cuvinte din lume: pentru că din momentul ce-şi pierdeau funcţiunile deveneau nişte caraghioşi 
precum fuseseră din capul locului. Oamenii de stat consumaţi ai Angliei, Franţei, Germaniei părăsesc puterea cu 
dignitate , fără supărare şi uneori cu plăcere chiar, dar pentru nişte bieţi golani , fără para frântă , cărora le dăduse 
D-zeu ceea ce nici visase, a părăsi de azi până mâine puterea înseamnă a cădea din bielşug şi din plăceri la nevoi şi 
jenă . E aspru şi nu se primeşte fără luptă şi fără strigăt.
Aceşti Zancov , Karavelov şi compania au strigat deci atât de tare încât strigătele lor au trebuit s-ajungă până 
la Paris. Ei au luptat şi, trebuie s-o mărturisim, au luptat cu dibăcie. Ştiind câtă influenţă are Rusia şi împăratul ei 
asupra maselor bulgare, au combinat o întreagă acţiune pentru a face să se crează că Rusia, guvern şi naţie, era cu ei  
şi în contra prinţului, care nu făcea în toate acestea decât să fie agentul docil al Austriei şi al Germaniei. Cine nu 
cunoaşte ţările slave nu-şi poate închipui ce urmări are acuzarea de a fi german. În combinaţia această au atras pe 
corepondentul  bulgar al ziarului ,,Golos", care s-a pus să publice telegramele cele mai violente contra prinţului 
Alexandru. Telegramele acestea, fiind publicate şi nedezminţindu-se de guvern, ei au declarat în toate adresele lor 
către alegători că guvernul rusesc e cu ei şi contra prinţului Alexandru. Era urgent de a face să înceteze o asemenea 
stare de lucruri, care, prelungindu-se, putea să devină primejdioasă.
Poporul bulgar, amăgit asupra adevăratelor sentimente ale guvernului rusesc, putea în adevăr să cază de bună 
credinţă în cursa întinsă de Zancov , Karavelov şi compania şi atunci criza ar fi devenit şi mai acută prin plecarea 
prinţului, primejdie gravă pe care tocmai cabinetul rusesc voia s-o previe , sfătuindu-se în privirea aceasta cu celelalte 
cabinete.
Acesta e deci adevăratul scop al apariţiunii în foaia oficială a răspunsului telegrafic făcut de contele Ignatief d-
lui Zancov . Telegraful ne-a comunicat deja acest răspuns. Iată comunicatul care-l precedează şi care, în felul lui, e şi 
mai important încă:
,,În lupta încinsă acum între partizi în Bulgaria acestea se silesc de-a obţine de la guvernul rusesc un cuvânt de 
aprobaţiune care să le servească de mijloc de-a atinge simpatiile alegătorilor. Cu scopul acesta partidul liberal a 
trimis o telegramă contelui Ignatief, ministru de interne, căruia bulgarii s-au obicinuit a i se adresa demult încă şi în  
alte împrejurări. Prin acea telegramă i se cere de-a stărui pe lângă împăratul pentru a obţine graţioasa protecţie a M. 
Sale. Adiutantul general, conte Ignatief, a răspuns prin telegrama următoare care se publică aci, pentru a risipi 
interpretările  discordante sau premeditate ce s-au dat de cătră  presă relaţiunilor guvernului rus în  afacerile 
dinlăuntru ale Bulgariei."
 
[2 iulie 1881]
 
 
[„CE  GENII  MATEMATICE ..." ]
 
Ce genii matematice mai sunt şi la ,,Românul"! Faţă cu fenomenul constant al decreşterii populaţiunii române, în 
toată ţara şi în Moldova îndeosebi, foaia guvernamentală ne arată triumfând că, sub guvernul liberal, media mortalităţii 
în Iaşi e mai mică şi că populaţia a pierdut cu 236 de români mai puţin în aceşti din urmă cinci ani.
Se înţelege că această medie cată să scază de vreme ce totalul populaţiei merge scăzând . Când nu vor mai fi 
decât o sută de români în Iaşi va fi meritul d-lui C.A. Rosetti 
ca n-au murit o mie? N-ar fi avut de unde muri o mie, de vreme ce toţi, bob numărat, ar fi fost o sută. Cu statistică a la 
Nastratin Hogea ,,Românul" poate ajunge departe. Când nu va mai fi nici un român în Iaşi va fi un merit al guvernului 
liberal că nu va muri nici unul şi se va constata că sub guvernul conservator a murit atâtea mii, iar sub cel liberal nu mai 
moare nimenea, căci nu mai e nimenea.
 
[2 iulie 1881]
 
 
[„ARE  HAZ «ROMÂNUL» CU LECŢIILE ..."]
 
Are haz ,,Românul" cu lecţiile de cuviinţă şi seriozitate pe cari le dă presei opoziţiei şi nouă îndeosebi. Îndeamnă 
,,ca presa opoziţiunii să se silească a se ridica la înălţimea ce trebuie să aibă nişte organe serioase de publicitate" şi 
aceasta nu se poate face decât într-un mod: ,,a se respecta pe sine începând prin a respecta pe alţii etc., a întrebuinţa un 
limbaj demn, fără insulte, fără trivialităţi ".
Să crează cineva ochilor săi, citind aceste şiruri, că sunt scrise în foaia actualmente guvernamentală?! E oare 
aceeaşi foaie care numea pe Domn un agent al Prusiei, un pion în mânile d-lui de Bismarck? Aceeaşi foaie care zicea că 
s-a vârât cuţitul în pântecele României de către supremul trădător (în parentez vorbind, d. Boerescu, colegul de ieri al d-
lui Brătianu)? E aceeaşi foaie care la rândul ei istovise tot dicţionarul injuriilor la adresa partidului şi a guvernului 
conservator ?            
Ei bine, e aceeaşi! Şi de ce să nu fie aceeaşi? Din pamfletistul Nichipercea a ieşit binemeritatul şi medaliatul N. 
T. Orăşanu; din ,,Românul ", a cărui hrană zilnică a fost calomnia şi injuria , a ieşit un organ high life , înmănuşat , care 
ne ţine de rău că discutăm în mod viu, guvernul roşu şi nu ne mulţumim cu terenul filozofiei de stat şi a teoriilor 
politice generale.
Dar să admitem că necuviinţele ,,Românului" nu îndreptăţesc pe nimenea la repetarea lor, că, cu toate erorile d-
lui C.A. Rosetti, pe când nu era încă reversibil, acestea nu ne îndreptăţesc pe noi a le comite asemenea, că, pentru a ne 
respecta, cată să respectăm pe alţii.
Foarte bine ; admitem teza, transeat major cum ziceau logicienii .
Dar din această teză generală urmează oare că trebuie să respectăm ceea ce este absolut  irespectabil  ? Că 
elucubraţiunile celor patru clase primare şi ale cursului de violoncel cari redijează ,,Românul" trebuiesc luate ca lucruri 
sacrosancte sau serioase ? Constatăm mai nainte de toate că nimeni n-a tăgăduit că redactorul ,,Românului" are numai 
patru clase ca învăţătură şi că nici d. C.A. Rosetti, vechiul redactor , n-a avut mai mult.
Niţică franţuzească învăţată de la vrun  coiffeur  sau de la vro guvernantă rătăcită prin Bucureşti, cetirea de 
romanuri rele şi de scrieri beletristice asupra statului, iată cultura oamenilor ce pretind a voi să discute cu noi probleme 
serioase de stat şi de la cari am putea jura că n-am auzit nicicând un contraargument serios la vrouna [din] întâmpinările 
noastre. Sofisme cîte vreţi. Panglicării retorice, generalizări de ceea ce s-a susţinut în parte, strâmtări a tezelor ce s-a 
stabilit în genere, întortocheri de cuvinte, jucării cu înţelesul îndoit pe care-l poate avea o expresie lexicală, d-astea cîte 
vreţi. Niciodată, dar niciodată un argument ad rem , dedus din natura lucrurilor, dictat de iubirea de adevăr.
Şi de ce? Pentru că nu sunt capabili de a pricepe adevărul. Din articolele ziarului guvernamental ar putea estrage 
cineva un sistem întreg de falsificare a judecăţii , de sofistică .                                                                            
Şi de ce sunt incapabili de a pricepe adevărul? Pentru că scopul lor nu a fost niciodată de a-l căuta. Jurnalistica 
în mânile roşilor a fost un mijloc de trai, un mijloc de a parveni, de a câştiga , nu de-a spune adevărul. Dar unde 
interesul dictează acolo nu mai există 
adevăr: stat pro ratione voluntas , voinţa i se substituie argumentului şi cu apetiturile nu se discută. Degeaba i-am 
spune onor. Costinescu: Nu te face gazetar ori director de bancă, pentru că nu ştii carte! Cu toate că-şi cunoaşte cusurul, 
se va face, căci câştigul material [î]l cheamă. Geaba i-am spune onor. Stătescu: Nu te face director de drum de fier, nu 
te băga la treaba din care nu te pricepi nici cât e negru sub unghie! Se va face, căci apetitul după zecile de mii de franci 
[î]i gâdilă cerul gurii.
Cu apetiturile nu se discută. Când sunt neligitime , când nu sunt bazate pe muncă, pe cunoştinţe, ele trebuiesc 
condamnate în toată goliciunea lor. Atât ar mai trebui, să discuţi pictură c-un orb, muzică c-un surd, filozofie morală cu 
Scarvuli .
Şi-n adevăr ce personage profund respectabile ni se şi prezintă ? Daca aceşti oameni n-ar avea minte sau cultură, 
precum n-o au, treacă - meargă . Nu cultura-l face pe om cinstit şi se află în cel din urmă ţăran de munte mai multă 
nobleţă de inimă, mai mult caracter, mai mult simţ de dreptate decât în Flevii şi în Caradalele lustruite şi aristocratizate 
.
De-ar avea caracter!
Dar oare caracter este a scoate ,,Republica Rumână", a face parte viaţa toată din societăţile republicane 
internaţionale şi a încheia cariera prin a declara că regalitatea este încoronarea vieţii unui republican? Respectabil este 
bătrânul Garibaldi . Republican a fost, republican a rămas. Şi, slavă Domnului, dinastia de Savoia şi meritele ei pentru 
unitatea Italiei ar fi motive morale mai puternice de convertire politică,  decât  • • • o  pensie reversibilă. Când  era 
republican, d. C.A. Rosetti cerea pomană de la piaţă; acuma, ca pomanagiu al bugetului, e mare dinastic. Şi în acelaşi 
timp fiii săi, ce trăiesc din pomana dată de monarhia ereditară, beau la Paris în sănătatea ,,Republicei Române" în 
cafeneaua Procope, plătind cu banii cari poartă capul regelui pe avers şi sunt din visteria regelui.
Iată oamenii respectabili cu cari discutăm, oameni cari n-au respectat nici credinţele lor proprii şi cari sunt gata a 
le vinde pe o pensie ori pe o slujbă. A se respecta pe sine, onorabililor, nu va să zică deloc a discuta politică serioasă de 
stat cu absolvenţi ai claselor primare şi matematici cu Nastratin Hogea.
,,În loc de a lucra ca, întru cât priveşte relaţiunile internaţionale, românii să se înfăţişeze străinilor totdauna 
uniţi, ziarele opoziţiunei propagă dezbinarea " continuă ,,Românul"
. . . hidoasa pocitură
Ce-am semănat în ţară invidie şi ură
ne spune că noi semănăm dezbinarea . Dar existat-a dezbinare înaintea roşiilor ? Nu s-au ridicat toţi ca un om de cîte ori 
era un interes al ţării la mijloc ? Dar cine a semănat ura şi dezbinarea dacă nu ,,Românul" în curs de douăzeci de ani ?
Şi aceasta ne-o spune cine ? Omul care, în mijlocul unui război, n-a găsit alt de zis maselor adunate sub fereastra 
sa decât că mai există o Plevnă ce trebuie luată ... Plevna internă a reacţiunei .
Ei, Plevna reacţiunei e ţara întreagă. Plevna pe care vrea s-o  ia Herşcu Goldner împreună cu Giani, Cariagdi, 
Carada, C.A. Rosetti este acest popor românesc îngenuncheat şi esploatat de gunoaiele pământului întreg. În contra 
acestei  Plevne vă organizaţi ,  punând şef al statului major pe complicele  lui Warszawsky, această  Plevnă  o săpaţi, 
nimicindu-i  toate tradiţiile,  batjocorindu-i  religia,  corumpându-i  spiritul,  încurajând  malonestitatea şi  canaileria  de 
caracter ; şi, când vedem apatia în care a căzut ţara, fatalismul ce-l domină pe acest popor nobil, dar adânc , adânc 
îngenuncheat , teamă ne e că ora acestei glorioase şi străvechi Plevne a sunat şi că cenuşa lui Matei Basarab, care a 
blestemat neam de neamul vostru până într-a şaptea spiţă , va dormi sub ţărâna cucerită , în pământ străin.
,,Ca românii să se înfăţişeze străinilor uniţi" ?         
Dar sânteţi voi români? Dar cunoaşteţi voi poporul? Sânteţi în stare a pricepe geniul şi înclinările lui? Ştiţi voi 
româneşte măcar? Păsăreasca d-lui C.A. Rosetti e limbă? Obiceiele de cocote şi de picpocheţi sunt datine strămoşeşti? 
Cărţile ce le scrieţi , legile ce le croiţi , gândirea şi inima voastră, complexiunea voastră fizică şi morală răsărit-au din 
sâmburii de stejar ce împodobesc mormântul lui Ştefan cel Sfânt ? De la Seina , din Bizanţiu , din lupanare şi din 
spelunci v-aţi cules apucăturile politice şi morale; nu din istoria şi din natura poporului nostru. De aceea aţi fost ca 
virusul în organismul viu al naţiei; de aceea corpul material al naţiei moare şi se putrifică , pentru că voi, paraziţi, nu vă 
puteţi 
aclimatiza , pentru că voi, etnic şi moraliceşte, sânteţi străini cu totul de substanţa din care e compus neamul românesc.
Ne e ruşine că aţi uzurpat numele de român, ruşine că strămoşii sunt condamnaţi a purta acelaşi nume cu care vă 
drapaţi corupţia şi mizeria de caracter,
 
[3 iulie 1881]
 
 
STAREA  DE  LUCRURI  ÎN  BULGARIA
 
Un corespondent din Rusciuc al ziarului ,,Allgemeine zeitung " din Augsburg depinge cu colori destul de triste 
situaţia generală din Bulgaria, deşi unele date ne sunt deja cunoscute. El scrie:
 
După cât ne-am putut informa, în alegerile din urmă din Târnova liberalii sunt victorioşi ; aci s-au ales patru 
candidaţi ai opoziţiunii. Însă între miliţie şi popor s-au întâmplat încăierări sângeroase şi se vorbeşte nu numai de 
răniţi, ci şi de morţi. Incidente serioase s-au întâmplat şi la Rahova , Nicopole şi Gabrova . În genere cercurile liberale 
au multă speranţă că vor ieşi învingători şi în Marea Adunare Naţională. Proclamarea stării de asediu mai în toate 
districtele Bulgariei de nord n-a împiedecat lăţirea nemulţămirii şi severitatea în contra ex - miniştrilor face din ei 
nişte martiri ai cauzei naţionale, mărindu-le autoritatea în popor. Aşa Zancov a fost condamnat la o amendă de 600 
franci pentru epistola adresată consulului general rus, Redactorul ziarului ,,Nezavisimost " şi tipograful Coraceff au 
fost mai aspru pedepsiţi pentru publicarea unor articoli antiguvernamentali . Situaţia postelor e de nesuferit. Guvernul 
a ordonat să se deschidă toate epistolele şi corespondenţele ziarelor. Acest ordin trebuia ţinut în secret, însă nedibăcia 
prefectului nostru a făcut să se publice, şi astfel epistolele acum se predau în Giurgiu, iar cele aduse din Sofia de 
curieri  se dau în Calafat la posta română. Telegramele ziarelor fac această cale demult deja. În Rumelia orientală 
toată lumea (bulgărească) este indignată în contra prinţului Alexandru. ,,Mariţa" din Filipopol publică mai ÎN fiecare 
număr lungi proteste şi rezoluţiuni luate prin meetinguri în contra loviturii de stat. Se adună şi bani pentru partidul 
liberal sau mai bine spre a goni pe prinţul Alexandru. Guvernul Rumeliei orientale pare a privi cu ochi buni acestă 
mişcare şi evenimentele din Bulgaria sunt binevenite şi guvernului turcesc. Atâta e sigur, că planurile pentru unirea 
celor două principate nu se vor ivi cât timp domneşte Alexandru la nordul Balcanilor. Şeful comitetului de agitaţiune 
din Filipopol, Iankoloff , a declarat pe faţă că mai bucuros rămân rumeliştii sub jugul otoman decât sub cel al unui 
despot rusesc. Este un profit ce a rezultat din lovitura de stat că dispare de pe cerul oriental cestiunea mult ventilată a 
împreunării celor două Bulgarii.
 
[3 iulie 1881]
 
 
[„LA 27 IUNIE A APĂRUT..."]
 
La 27 iunie a apărut în ,,Monitor " un anunţ pentru redeschiderea loteriei în favorul terminării catedralei catolice 
cu hramul Sf. Iosif. Departe de a voi să punem vro piedică înaintării acestei clădiri, nu avem decât a felicita episcopia 
din Bucureşti pentru zelul religios ce-l dezvoltă în privirea aceasta şi toleranţa românilor pentru toate riturile , cu atât 
mai mult pentru cele creştine, fiind bine cunoscută, n-am găsi nimic de zis în contra modului de a aduna fondul de 
construcţie al bisericii, dacă prescripţiuni hotărâte ale unei legi fundamentale nu s-ar opune în mod precis şi cert acestui 
mod. Ar fi nedrept pe de altă parte dacă am face o cât de mică acuzare administraţiei bisericii. Redeschiderea acestei 
loterii se face cu autorizarea guvernului, adecă guvernul însuşi n-a ezitat a călca legile a căror pază [î]i este încredinţată.
Aceasta din punct de vedere legal.
Din punct de vedere practic rămâne a se cerceta cestiunea dacă bisericele noastre proprii stau îndestul de bine 
pentru ca ceea ce credincioşii ortodocşi pot contribui de bună voie să fie întrebuinţat pentru construirea unor biserici de 
alt rit  decât  acela al statului şi al naţiunii. Nici aci răspunsul nu va fi favorabil. Noi înşine, în marea capitală a 
României, a 
cărei populaţie ar ajunge curând la un sfert de milion, nu avem o singură catedrală, o singură zidire religioasă acătării. 
Lucrul se explică prin împrejurarea că Bucureştii sunt un oraş relativ nou şi că n-au fost totdauna capitală. Credem însă 
că, daca, cu autorizarea Corpurilor legiuitoare, s-ar putea face escepţie de la absoluta prohibiţiune a loteriilor în ţara 
noastră, această escepţie ar putea să se facă cel mult în favorul bisericei statului.
 
[4 iulie 1881]                                                          
 
 
[„D. C.A. ROSETTI, MINISTRU..."]
 
D. C.A. Rosetti, ministru de interne, care-şi face un titlu deosebit din a fi fost staroste de breslaşi şi reprezentant 
al clasei de mijloc, trădează înclinarea ca, în contrazicere cu afecţiunile sale burgeze de până acum, să încredinţeze 
administraţia civilă din judeţe la militari. Astfel vedem numindu-se prefecţi  dd  .  Lipoianu  ,  căp  . Stătescu,  col  . 
Budişteanu , maior Handoca şi alţii.
Toate lucrurile au în lumea aceasta foloasele şi inconvenientele lor.
Daca privim la administraţia destrăbălată de partid şi daca nu ne pot conveni prefecţi cari să atârne de cutare 
deputat, am trebui să zicem că numirea de militari în posturile de prefecţi prezintă oarecari foloase.  Militarii , prin 
viguroasa disciplină şi prin subordinaţia la cari sunt obligaţi, au contractat prin lungă deprindere un spirit de ordine şi 
de regularitate, un spirit de control care le lipseşte adeseori prefecţilor numiţi prin influenţă parlamentară sau prin aceea 
a comitetelor de salut public.
Dar pe de altă parte e desigur în detrimentul armatei daca ofiţerii superiori se iau de la ocupaţiunile lor, de la 
deprinderile lor, şi se pun într-un mediu nou care, prin natura lui, îi face mai concesivi , prin natura lor îi sileşte a 
renunţa la ordinea de lucruri căreia fusese supuşi până acuma.
Afară de inconvenientul acesta este unul şi mai mare. Nu se pot numi prefecţi decât militari superiori; rangul de 
căpitan de exemplu e deja prea mic pentru a reflecta la el. Căci se întâmplă , ca în cazul de faţă cu căp . Stătescu, ca să 
fie numit la Tulcea, unde rezidă un general, comandant de divizie, şi se întâmplă apoi anomalia ca generalul, în anume 
ocazii, la solemnităţi etc. să dea pasul întâi reprezentantului puterii civile — care e numai căpitan. Împrejurarea că e 
frate cu ministrul Stătescu e mai mult în defavorul decât în favorul său.
Nu doar c-am aştepta ca observaţiunile noastre să aibă vrun efect asupra d-lui C.A. Rosetti. Le facem pentru a fi 
arătat inconvenientele unor asemenea numiri, inconveniente cari ni se par mai mari decât foloasele.
 
[4 iulie 1881]
 
 
[„ESTE MAI MULT DECÂT UN AN..."]
 
Este mai mult decât un an de când consiliul comunal al capitalei lucrează afară din lege . Din şaptesprezece 
membri care trebuiesc să compună acest consiliu mai mult de jumătate sunt demisionaţi. Astfel toate încheierile ce se 
iau în consiliu sunt luate cu cîte cinci şase membri, dacă este unanimitate, şi numai cu cîte patru, când se decide prin 
maioritate de voturi. Valoare legală asemenea încheieri nu pot avea; cât pentru valoarea 
morală şi mai puţin, când vedem figurând într-însul mai multe persoane înregimentate în partidul roşu decât adevăraţi 
reprezentanţi ai intereselor comunale.    
Acest consiliu nu s-a sfiit însă a decide asupra celor mai importante cestiuni care pot interesa pe locuitorii unui 
oraş; a votat bugetul, risipind banii contribuabililor în cheltuieli zadarnice şi căpătuind pe adepţii partidului, iar pentru 
aceasta, nemaiajungându-le veniturile comunei, a impus taxe noi din cele mai vexătoare şi asupritoare.
Ministrul de interne, interesat în cestiune, vede şi tace. Cu toat textul categoric al art. 31 din legea comunală, 
care zice: ,,colegiurile  nu se convoacă  estraordinarmente decât  la  vacanţă  cel puţin de o a treia parte din numărul 
întreg", ministul de interne a permis primarului să nesocotească chiar invitaţiunea discretă ce d. ministru Teriakiu îi 
făcuse de a proceda la completarea sa prin noi alegeri şi n-a voit să cheme pe alegători la timpul cuviincios. Pentru 
orice om de bună credinţă înţelesul textului citat mai sus este cel următor: când vacanţe sunt în consiliu, alegătorii pot fi 
chemaţi să împlinească vacanţele prin noi alegeri; iar, când vacanţele ajung la numărul de o treime din numărul total al 
membrilor cari au a compune consiliul, atunci alegătorii trebuiesc să fie convocaţi. Treimea din 17 este cel mult 6; şi cu 
această lipsă consiliul lucrează demult. Îndată ce s-a ivit această lipsă ar fi trebuit să se proceadă la  completarea 
consiliului, dar se vede că primarul s-a temut să convoace pe alegători atunci când ei se puteau aduna şi când alegătorii 
puteau lua parte la vot. Lipsa totală a reprezentanţilor colegiului I şi II [î]i convenea mai bine; controlul asupra voturilor 
consiliului era înlăturat cu mai multă înlesnire. Colegiele I şi II, convocate în luna iulie, când cei mai mulţi alegători 
influenţi şi autorizaţi este probabil că lipsesc din Bucureşti, ar fi mai mlădioase; candidaturile ce ar pune partidul roşu 
ar avea mai multă şansă de reuşită.
Iacă tactica urmată de primar; iacă explicaţiunea pentru ce consiliul s-a lăsat a funcţiona în contra legii; iacă 
cauza tărăgăirii în convocarea alegătorilor.
Dar, odată apucat pe clina ilegalităţii , ministrul este silit să se înfunde şi mai mult.
Astăzi, când lipsesc 9 membri din 17, articolul 31 din lege nu mai este aplicabil dacă este să aplicăm legea cu 
discernământ . Astăzi nu mai poate fi vorba de complectarea consiliului comunal; în situaţiunea de azi întregul consiliu 
comunal ar fi trebuit dizolvat, căci s-a dizolvat singur, şi o alegere totală ar fi trebuit să se facă.
Chemaţi pentru o  reînnoire  totală a consiliului comunal, am putea să ne aşteptăm la participarea  tuturor 
alegătorilor şi rezultatul alegerii ar fi mai cu drept cuvânt adevărata expresiune a alegătorilor.
Iar astfel cum sunt a se face alegerile, maioritatea poate să fie descurajată ; căci îşi va zice: ce pot face noii 
membri aleşi chiar dacă am izbuti să alegem opt membri noi, reprezentând adevăratele noastre idei, pe cât timp destul 
este ca al nouălea ales să aparţină clicei guvernamentale pentru ca, alăturându-se pe lângă ceilalţi opt în funcţiune, să 
formeze o maioritate oarbă în contra adevăratei expresiuni a noastre.
Astfel stânt lucrurile, alegerile comunale actuale vor avea mai puţin un interes comunal; ele ar trebui să serve 
mai mult de demonstraţiune în contra actualului consiliu şi a guvernului. Suntem siguri însă că vestita influenţă morală 
a partidului de la putere nu va ezita să înăbuşească în germine această demonstraţiune.
Totuşi, unul singur din candidaţii  propuşi  de opoziţiune de ar izbuti,  dânsul  va fi dator să ceară dizolvarea 
întregului consiliu actual, pentru că fiinţa-i este afară de lege.
Primul anunţ al primarului de la 25 mai convoacă pe alegători pentru a alege opt consilieri. În ,,Monitorul" de la 
25 iunie vedem un anunţ al primarului pitit printre anunţurile administrative şi pe care îl datează de la 20 iunie, deşi nu 
se publică decât la 25 iunie, prin care se invită colegiul al 4-[ le]a să mai aleagă încă un al nouălea consilier în locul 
vacant.
Ca să se facă alegeri la 8 iulie, după articolul 32 din legea comunală, convocarea trebuia să fie făcută cu 15 zile 
înainte, adică cel mai târziu la 22 iunie.
Când însă convocarea se publică la 25 iunie şi se pretinde a fi în lege numai pentru că s-a antedatat la 20 iunie, 
aceasta ni se pare o sfruntare nepomenită sau, cum ar zice francezul, du toupet .
Această procedare după limbajul roşu este însă: paza cu sfinţenie a legii şi libertatea absolută în alegeri. 
Aducem şi această călcare de lege la cunoştinţă membrului care ar izbuti să se aleagă din opoziţiune în unul din 
colegiile regulat convocate, pentru ca să se ceară o anchetă şi să se dea satisfacţiune moralei publice.
 
[5 iulie 1881]
 
 
[„DÂND MAI LA VALE ..."]
 
Dând mai la vale un rezumat al discuţiunilor urmate în ultimele două şedinţe ale sesiunii de estimp a Comisiei 
Europene a Dunării, constatăm că multe puncte fundamentale, precum prelungirea mandatului Comisiei, dreptul de apel 
al  membrilor  Comisiei  Mixte către cea  Europeană,  modul de  numire  al  inspectorului şef  de navigaţiune şi  a 
subinspectorilor , precum şi alte cestiuni au rămas in suspenso din cauza deosebirilor de vederi între delegatul austro-
ungar, cel german, italian, sîrb şi bulgar pe de o parte, a celui englez şi a altora pe de altă parte.
Astfel în şedinţa de la 18 iunie s-a discutat dreptul de apel ce-l vor avea membrii Comisiei Mixte către Comisia 
Europeană şi propunerea delegatului Germaniei ca, în cazul de-a nu se lua în unanimitate hotărârile în vro cestiune de 
principiu, aceasta să se hotărască de către Comisia Europeană prin simplă majoritate.
Delegatul rus, d. Romanenko , e în privirea aceasta de părere că e foarte natural ca Comisia Europeană a Dunării 
să-şi mănţie dreptul de control asupra unui reglement elaborat de ea. Dar [î]şi exprim [ numai opinia sa personală ; 
propunerea  coloanelui Siborne  , delegatul Angliei, el n-o poate lua  decât  ad  referendum  , până  ce guvernul din 
Petersburg va fi examinat-o .
Delegatul francez, d. C. Barrere , îşi dezvoltă maniera sa de-a vedea atât asupra modului de-a vota al viitoarei 
Comisii Mixte cât şi asupra dreptului de recurs.
În privirea  întâia  delegatul Franţei crede că cestiunile în discuţie trebuiesc deosebite în  cestiuni de fond şi 
cestiuni de formă. Cele  de fond  trebuiesc  hotărâte  cu  unanimitate;  cele  de-al  doilea,  stipulate  prin art.  12 al 
Reglementului  intern al Comisiunii Dunărene să se hotărască cu simplă majoritate. În privirea dreptului de recurs, 
delegatul francez regretă că pân' acum nu s-a stabilit o unitate de vederi între delegatul Austriei şi cel al Angliei.
Delegatul Turciei, Constantin Efendi, declară că nu poate adera din parte 'şi la opinia delegatului austriac că 
Comisia Europeană n-ar fi competentă a supraveghea şi  navigaţiunea  internă pe  Rin  . După opinia sa art. 15 al 
Tractatului de la Paris stipulează că jurisdicţiunea Comisiei Dunărene nu se întinde numai asupra gurilor , ci şi asupra 
Dunării. Libera navigaţiune pe Dunăre nu e creată prin tractate, ca cea de pe Rin , ci a existat de facto şi a fost numai 
proclamată prin tractate. Deci trebuie a se avea în vedere regularea navigaţiunii pe Dunăre fără împiedecarea ei prin 
măsuri restrictive.
Delegatul României, colonelul Pencovici, insistă asupra părerii sale, repetate de mai multe ori, că supravegherea 
executării Regulamentului e de competenţa Europei. Acest principiu, baza propunerii engleze, nefiind recunoscut, toate 
cestiunile practice cari ating realizarea lui cată să rămână nerezolvate . În asemenea împrejurări nu poate să-şi exprime 
o opinie definitivă asupra cestiunii apelului .
Delegatul Porţii exprimă într-un discurs mai lung speranţa că, după ce s-a determinat în liniamente generale 
regulamentele privitoare la libertatea şi siguranţa navigaţiunii, se vor aplana şi diferenţele secundare, pentru ca să se 
creeze un act complet de navigaţie pe Dunăre între Galaţi şi Porţile de Fier. Dar în privirea cestiunilor de detaliu a 
dreptului de supravegheare se vor ivi încă însemnate dificultăţi. Poarta a admis dorinţa Austro-Ungariei de-a fi 
reprezintată în Comisia Mixtă şi de-a avea  prezidiul  permanent în ea; căci marile interese de comerţ ale acestei 
monarhii pe Dunăre impun tuturor acelora ce voiesc 
o autoritate comună datoria de-a sprijini cât se poate de mult dorinţele cabinetului din Viena. De aceea Poarta a şi 
crezut că Austria şi puterile celelalte vor recunoaşte pretenţia bine întemeiată a Turciei de-a fi reprezintată şi ea în 
Comisia Mixtă. Astfel numărul membrilor Comisiei ar fi nepereche şi modul votării ar fi rezolvat în chipul cel mai 
simplu. În privirea cestiunii apelului,  Constantin Efendi  e de părere că propunerea engleză ţine seamă de toate 
interesele, din care cauză o şi admite în principiu. Totodată crede că ar fi sosit timpul ca să se prelungească mandatul 
Comisiei Europene ca corolar al cestiunii apelului. Astfel s-ar da toate elementele soluţiunii problemului .
Delegatul Italiei, cavalerul  Revest  , îşi rezervă opinia sa în faţa  diferenţelor  de opinii dintre delegaţi, şi cu 
speranţa că se va stabili o înţelegere ulterioară.
Baron  Haan  , delegatul Austro-Ungariei, declară că cererea delegatului Porţii de a se  prelungi mandatul 
Comisiei Europene ar adăoga o nouă dificultate la situaţia de azi.
Delegatul englez se declară, din contra, gata de a intra în discuţia acestui punct, şi delegatul României şi al Porţii 
consimt asemenea la aceasta.
Delegatul francez crede a se lăsa aceasta in suspenso şi a se decide mai  întâi modul de votare şi activitatea 
Comisiunii Mixte; cestiunea prelungirii mandatului ar rezulta din aceasta. Delegatul Rusiei nu exprimă nici o opinie.
Prezidentul constată că propunerea engleză în privirea cestiunii apelului nu întruneşte unanimitatea. Delegatul 
român mai exprimă unele rezerve şi discuţia se 'ntoarse înc-o dată asupra alineei a doua a propunerii germane.
Colonelul  Siborne cere un vot asupra amendamentului său  ca:  în cestiuni de principiu să fie necesară 
unanimitatea. Contra  vorbeşte  delegatul  Austriei  şi  al  Germaniei;  al  Serbiei,  al  Bulgariei  iau  propunerea  ad 
referendum; al Rusiei şi al Italiei se referă la cele zise de ei mai 'nainte ; cel francez vorbeşte pentru unanimitate.
Prezidentul constată că amendamentul Angliei nu întruneşte unanimitatea.
Delegatul englez declară, că nu poate primi instituirea unei Comisii Mixte astfel precum se propune în art. 7. 
Delegatul Serbiei, colonel  Nicolici  , face o propunere  mediatoare  , semnată şi de colonel Siborne, pentru 
deosebirea cestiunilor administrative de cele de principiu, după, care delegatul german dă propunerii sale următoarea 
formulare:
 
Fiecare membru al Comisiei Mixte are dreptul de a pune cestiunea prealabilă ca cestiunea caracterizată de el ca fiind de 
principiu, în contra opiniei colegilor săi, să fie supusă hortărârii Comisiei Europene, care va decide asupră-i în şedinţă plenară cu 
majoritate de voturi.
 
Spre a stabili  caracterul cestiunilor,  dacă  sunt  administrative sau de principiu,  delegatul englez  propune 
următorul pasaj:                        
 
Se consideră ca cestiuni administrative cestiunile de formă, îndeosebi acele cestiuni cari privesc serviciul intern al Comisiei şi 
raporturile ei cu impiegaţii şi detaliile de execuţiune ale măsurilor hotărâte cu unanimitate de voturi.
 
Această propunere se admite de cătră toţi delegaţii cu oarecari rezerve.
În ultima şedinţă, ţinută la 21 iunie, Comisia Europeană se ocupă cu discuţia celorlalţi articoli ai părţii C a 
proiectului depus.
Discuţia se 'ncepu cu art. 6, care stabileşte ca Comisia Mixtă să aibă două sesiuni ordinare pe an, primăvara şi 
toamna; ca să-şi reguleze singură ordinea lucrărilor şi să dea agenţilor ei acele instrucţii cari  sunt  necesare pentru 
aplicarea Reglementului.
Colonel Siborne, delegatul englez, doreşte a se fixa mai exact timpul sesiunilor , pentru ca Comisia Mixtă să nu-
şi ţină şedinţele după cea Europeană, ce e chemată a o controla.
Delegatul francez doreşte ca instrucţiunile date agenţilor să fie omunicate şi Comisiei Europene.
Articolul 7 tratează despre crearea fondurilor necesare administraţiei.
Colonel Nicolici face a se observa că dările cari după propunerea sa au a se percepe cu acest scop n-ar trebui să 
se ia decât de la vasele cari încarcă sau descarcă mărfuri, c-un cuvânt de la acele cari fac operaţii comerciale. Libera 
navigaţie nu va suferi sub ele.
Delegatul austriac repetă articolul respectiv din anteproiect, conform căruia cheltuielele se repărţesc în mod egal 
între statele ţărmurene. 
Dar nici asupra acestui punct delegaţii nu se pot uni şi art. 7 rămâne , ca multe altele in suspenso.
Se admite fără dezbatere art. 8, care stipulează că, pentru administrarea părţii Dunării dintre Porţile de Fier şi 
Galaţi, se vor subordona Comisiei Mixte un inspector şef , doi subinspectori , un secretar, căpitani de porturi şi agenţi 
inferiori.
Modul numirii inspectorului şef şi cestiunea daca numirea sa are nevoie de confirmarea Comisiei Europene dă 
loc la nouă diferenţe de opinii. Hotărârea cestiunii se amână .
După propunerea d-lui  Camile  Barrere, delegatul Franţei, se eliminează din art. 10 stipulaţiunea ca Comisia 
Mixtă să aibă a ţinea seamă de opinia inspectorului şef  în toate cestiunile cîte privesc organizarea şi administrarea 
personalului.
S-a votat fără discuţie art. 11, conform căruia întinderea Dunării dintre Galaţi şi Porţile de Fier se împarte în 
patru secţii: Secţia I, de 110 kilometri, merge de la Porţile de Fier până la gura râului Timok şi e adminstrată de un 
subinspector  numit după propunerea Serbiei. A doua  secţie  merge pîn' la Nicopole, e de 245 kilometri, şi are un 
subinspector  român. A treia şi a patra  secţie sunt  administrate de  subinspectori  bulgari şi ajung  până  la  Silistra  , 
respective până la Galaţi, având 213 şi 224 kilometri.
Conform art. 12 statele  ţărmurane sunt obligate  a da sprijin  atât  Comisiei Mixte  cât  şi agenţilor ei pentru 
îndeplinirea misiunii lor.
Stipulaţiunea art. 13 ca, în contra justiţiei poliţieneşti a subinspectorilor, să se poată apela la Comisia Mixtă se 
lasă in suspenso, după declaraţia delegatului englez, că nu-şi poate exprima opinia în privirea aceasta până ce nu se va 
hotărâ cestiunea apelului.
În fine se primeşte concluziunea ca Reglementul să nu se poată modifica fără concursul Comisiei Europene.
După  repărţirea  deosebitelor voturi ale Comisiei şi după mulţimea de rezerve ridicate de membri, cestiunea 
regulării navigaţiunii Dunării pare departe de soluţiunea ei. Ceea ce ne miră e: cum în administrarea navigaţiunii 
România va avea un singur  sub - inspector  şi Bulgaria doi. Poate că foile guvernamentale vor şti a ne explica 
importanţa pe care Comisia Europeană, o dă administraţiei vecine pe Dunăre.
 
[6 — 7 iulie 1881]
 
 
[„CORESPONDENTUL DIN ŞIŞTOV ..."]
 
Corespondentul din Şiştov al ,,Gazetei generale de Augsburg" adresează foii, cu data de 10 iulie, ştirile ce 
urmează mai la vale şi pe cari le reproducem fără comentarii:
 
Azi dimineaţă au sosit aci şefii liberalilor, ex-miniştrii Caravelov şi Slaveicov . Deşi aleşi în Târnova ca deputaţi în 
Marea Adunare, ei nu vor lua parte la vot, căci privesc tot lucrul ca pe o comedie ilegală.
Am vorbit azi la amiazăzi cu Slaveicov , pe care-l cunoşteam foarte bine de mai  demult şi el [î]mi spune că nici vorbă nu 
poate fi de împăcare între principe şi partidul liberal. Cu uşurinţă şi instigat de Rusia, Alexandru a provocat criza, a îngăduit toate 
ilegalităţile pentru a face alegerile în sensul său şi de aceea nu poate fi vorba de compromis.
,,Nu voim să dăm mână de ajutor pentru a da libertăţile poporului pe seama sistemului muscălesc ; vom pleca în România 
ca-n vremea turcilor şi vom lucra de acolo spre binele patriei noastre. N-am fi crezut, în adevăr,  când am plecat la 1877 din 
Bucureşti, că vom trebui să ne întoarcem atât de curând îndărăt, însă România e totuşi unica ţară, care posedă o libertate reală şi 
de unde putem lucra mult mai mult decât daca ne-am aşeza cartierul general în Rumelia orientală. Prinţul Vogoridi e altfel înţeles cu 
intenţiile noastre, dar nu e nimic alt decât un paşă turcesc şi, deşi nu avem a ne teme de nimic din partea Porţii, totuşi unele din 
marile puteri europene ar putea cere să ni se refuze ospitalitatea. Noi nu voim însă să facem neplăceri amicilor noştri."
La întrebarea mea daca liberalii ar voi să organizeze o răscoală în Bulgaria, Slaveicof răspunde: ,,Nu gândim la asta; 
guvernul principelui va ajunge prin sine însuşi ad absurdum şi, daca nu se vor împlini făgăduinţele date poporului de la ţară, se va 
scăpa el însuşi de apăsătorii lui."
— „Şi-n ce consistau acele făgăduinţi ?"
— ,,În mari reduceri a dărilor,  uşurări  ale serviciului militar şi regularea cestiunilor  agrare  , îndeosebi desfiinţarea 
arendaşilor de dări, a ciorbagiilor . Aceste dorinţe principele nu le poate împlini oricât de multă 
bunăvoinţă ar avea. Noi înşine am lucrat la aceasta şi ne-am împiedecat totdeauna de influenţa ciorbagiilor. Aceştia 
însă sunt din partidul guvernamental, deci toate făgăduinţele au fost iluzorii."
— ,,Dar cum gândiţi să lucraţi în România pentru Bulgaria ?"
— „Ca-n vremea turcilor. Fondăm un club bulgar, facem să apară ziarele noastre în Bucureşti şi le răspândim 
intre partizanii noştri din Principat. Prin asta putem produce mai mare efect decât dacă foile vor apărea sub legea 
turcească de presă pe care a introdus-o prevăzătorul nostru guvern. Ş-aşa foile erau împiedicate , în timpul din urmă, 
de-a ieşi afară de Sofia şi, de când oficiile postale austriace au încetat de-a exista în ţară, n-a mai existat poştă pentru 
noi. Totul se confiscă fără ca legile să fi îngăduit una ca asta."
— ,, Vă veţi pune dar pe d-voastre şi cauza d-voastră sub scutul lui Hohenzollern?"
— ,,Da. Regele Carol şi-a  câştigat  mari merite pentru cauza noastră; România are legi liberale şi, deşi 
aparţinem unei alte rase, ne-am simţi fericiţi dac - am fi fost vrodată atât de liberi ca ţara vecină . Conaţionalilor 
noştri, dintre cari 50 000 trăiesc în România, le merge bine; ei stau sub legi drepte şi chiar plângerile din Dobrogea, 
ce porneau de la nemulţumiţii din Tulcea şi Măcin , au amuţit faţă cu evenimentele din Bulgaria."
— ,,Opoziţia d-voastră nu se - ndreaptă dar contra lui Alecsandru pentru că e principe german?"
— ,,Ferească Dumnezeu. Am voit totdauna un principe german, un domnitor din acel neam drept de oameni 
care a făcut mai mult pentru civilizaţie şi cultură. Sub Carol ne-am numi fericiţi, pe un Battenberg rusesc nu-l poate 
suporta Bulgaria."
— ,,De unde vine însă că toate plângerile din timpii din urmă au fost adresate ţarului şi oamenilor de stat ai 
Rusiei ?"
— ,,Cunoaşteţi opinia poporului nostru că tot binele vine de la ţarul liberator (Ţarosloboditeli ) şi nimeni nu 
voia să ne crează că apăsarea vine de la Petersburg. Am dovedit-o aceasta prin ţipetele noastre de durere şi prin 
răspunsurile aspre ce le-am primit. Acuma ştiu oamenii noştri ce au a spera de la marele ţar şi credem că  
predilecţiunea pentru Rusia a suferit o grea lovitură."
— ,,De ce nu voiţi să 'ncercaţi , d-ta cu prietenii d-tale, să produceţi o reacţie în Marea Adunare prin puterea 
discursurilor ?"
— ,,Toate sunt în zadar. De vorbit nu se va mai vorbi, ci se va vota numai. Cine nu va zice da va fi arestat 
desigur, căci, în momentul în care principele va ajunge să înlăture Constituţiunea, toate libertăţile se sting şi atunci 
am trebui să gândim mult asupra imprudenţei de-a ne fi încrezut cu uşurinţă."
— ,,Victoria lui Alexandru e aşadar sigură ?"
—  „Cu totul sigură. Puterea au învins, unele din marile puteri i-au ajutat, poporul e amăgit. Plecăm la  
Bucureşti; poate ne vom revedea în patria noastră în momente mai fericite."
Astfel se duse unul din cei mai buni patrioţi ai Bulgariei şi nu e îndoială că mulţi [î]i vor urma. Pământul 
României e pentru persecutaţii noştri ceea ce e pământul Sviţerei şi al Engliterei pentru persecutaţii restului Europei. 
Acolo, sub scutul unui Hohenzollern, oricine se simte sigur şi îndemână . Nu m-aş mira daca ar ieşi în publicitate ştiri 
că România urmăreşte domnia asupra Bulgariei, căci reacţionarii de aici nu vor întârzia de-a răspândi asemenea ştiri 
pentru a suspecta Regatul liber în ochii marilor puteri vecine. Un lucru e sigur: că, daca regele Carol ar avea ambiţia  
de a domni şi peste Bulgaria, la poporul bulgar n-ar afla rezistenţă. Pentru eliberarea acestei ţări balcanice au curs 
tot atât sânge românesc ca şi rusesc.
 
[8 iulie 1881
 
 
[„DE CÂND CU APLANAREA ..."]
 
De când cu aplanarea arzătoarelor cestiuni orientale, a Dulciniului şi a Greciei, nu se mai pomeneşte de aşa - 
numitul ,,concert european". Astăzi marile puteri nu mai au o problemă gravă care să le atragă atenţiunea tuturor, să le 
intereseze deopotrivă, spre a căuta în comun acord dezlegarea ei; nu mai au în faţă un pericol iminent, de natură a le sili 
să-l prevină sau să-l înlăture toate împreună. Fiecare din statele europene îşi formează planuri de cuceriri teritoriale şi 
economice  pe viitor; ba unele  lucrează  deja  pe faţă  la realizarea  aspiraţiunilor  lor.  De aci temeri,  bănuieli  şi 
neînţelegeri, vagi , ce e drept, dar nu mai puţin neplăcute. Şi iarăşi Orientul în genere este unde se ciocnesc interesele 
tuturor. Turcia şi Englitera privesc cu ochi răi cuceririle franceze din Africa. Interesele Rusiei şi ale Engliterii în Asia 
stau de aproape faţă-n faţă. Mişcările austriace din Bosnia  sunt  urmărite cu ochi bănuitori de Poartă,  secondată  de 
Anglia. În fine asupra Dunării, care interesează mai pe toate în măsură egală, nu s-a ajuns la nici o înţelegere.
Aceasta este, în puţine cuvinte, situaţia generală europeană. Constelaţiunea nu e definită şi clară. Totul se află în 
fermentare . Echilibrul se leagănă. În ce parte va cădea balanţa vor arăta ,,alianţele", a căror formare a început să se 
anunţe deja.
 
[9 iulie 1881] 
[„FAŢĂ CU ASERŢIUNEA ... "]
 
Faţă cu aserţiunea „Românului" că mortalitatea creştinilor nu merge progresând în Iaşi dăm următoarele cifre, 
estrase din broşura d-lui Alexandrini şi a d-rului Flaişlen . Mediile inventate de ,,Românul", în care sporul dintr-un an 
se repărţeşte asupra tuturor, sau scăderea cauzată prin epidemii dintr-un singur an se repărţeşte asemenea asupra altor 
ani următori, sunt mijloace comode, însă nu tocmai oneste, de discuţie. Iată dar plusul morţilor peste născuţi an cu an: 
În anul 1876 au murit mai mult decât s-au născut   160
        „  1877    „         „         „         ,,         ,,           340
        „  1878    ,,         „         ,,         ,,         ,,          504
        ,,  1879    „         „         „         „         „           509
        ,,  1880    „         „         „         ,,         ,,           511
Quod erat demonstrandum.
Naşterile creştinilor din contra scad.
În anul 1876 s-au născut  1238
      ,,    1877     „       ,,     1088
      ,,    1878     ,,       „     1002
      „    1879     „        „       973
Nu medii repartizătoare care aruncă un an asupra celorlalţi, ci realitatea, cu mersul ei continuitiv , asta trebuie 
cercetată. Cu medii, proporţii, procente, împărţiri arbitrare ale anilor după puncte personale de vedere se poate face 
multă panglicărie.
 
[9 iulie 1881]
 
 
[„DEMAGOGII SUNT ACEIAŞI..."]
 
Demagogii sunt aceiaşi, totdauna şi pretutindeni.
Republicanii din Franţa au sărbătorit săptămâna trecută ziua de 14 iulie, st.n., cu multă pompă, cu mare zgomot.
Nimeni n-ar avea de zis ceva, nici chiar ,,Figaro", în contra unei serbări naţionale ca atare.
Este bine însă a vedea ce fac în Franţa republicanii roşii când sunt în opoziţiune şi cum se poartă când destinele 
ţării ajung pe mâna lor.
Ceea ce se poate susţine despre  revoluţionarii petrolişti  de ieri,  republicani oportunişti  astăzi în Franţa, se 
potriveşte întocmai şi pentru revoluţionari republicanii noştri de ieri, monarhişti a outrance astăzi.
Menţionata foaie [î]şi aduce aminte cum odinioară republicanii franceji nu lăsau să le scape nici o ocaziune spre 
a  înnegri sărbătorile  naţionale. Ei le  ironizau  ,  râdeau  de steaguri şi  decoraţiuni  ,  evaluau  preţul  lampioanelor  şi 
focurilor de artificii , calculând cât costă toate acestea pe contribuabil. Ei strigau în contra aşa ziselor ,,orgii cezariane ", 
a plăcerilor corupătoare , a spectacolelor imorale cari abrutizează poporul. Astăzi însă tot aceşti puritani vin şi imitează 
acelaşi ,,orgii", poate ceva mai cu vârf .
Aceleaşi programe, aceleaşi salve de artilerie, aceeaşi ploaie de decoraţiuni şi reprezentaţiuni gratuite.
Foile rebele ieri, oficioase astăzi, n-ar suferi deloc să vorbească cineva de imoralitatea serbărilor naţionale. Din 
contra, ele sunt cari le celebrează cu un elan liric.
,,République Franşaise ", organul d-lui Gambetta, declară cu gravitate ca serbările naţionale sunt unul din cele 
mai puternice mijloace de educaţiune !
Toate acestea nu ne dau oare portretul fidel al roşilor noştri ?
Aceşti  saltimbanci oportunişti  una strigă şi alta fac! Şi apoi în orice creaţiuni pe dos ale lor întrec pe toţi 
demagogii din lume, atât în forma bizantină pretinsă liberală cât şi în fondul [ei]. 
În genere, să nu uite niciodată, nu roşii, cari n-au ce uita, dar românii, că: ceea ce poate fi bun pe ţărmii Senei nu 
urmează deloc că trebuie să fie bun şi pe malurile Dâmboviţei sau în Târnova .
Proverbul e cam vechi şi poate trivial, dar pururea adevărat: Quod licet Jovi , non licet bovi !
 
[10 iunie 1881]
 
 
[,,ECONOMIŞTII OBSERVĂ ..."]
 
Economiştii  observă cu drept  cuvânt  că însuşi sistemele religioase,  oricât  de vechi şi de bine întemeiate pe 
natura morală a oamenilor, suferă modificări, ba se sting chiar şi sunt înlocuite prin altele în urma unei mari decadenţe 
economice, care e totdauna însoţită sau urmată de o mare decadenţă morală.
Am arătat în numărul trecut că populaţia română din Iaşi scade în urma neopritei imigraţiuni de elemente străine. 
Tot acelaş lucru e adevărat pentru populaţia română din Bucureşti, pentru cea din Galaţi, ba chiar pentru o comună pe 
jumătate rurală cum e Târgul frumos .
Mortalitatea înspăimântăroare a rasei române şi înmulţirea celor străini într-o ţară îmbielşugată şi c-o populaţie 
relativ rară coprinde în sine condamnarea unui sistem de guvern, condamnarea întregului aparat administrativ, de la 
capi începând până la infimii funcţionari, în fine condamnarea organizării sociale. 
Am dovedit asemenea în mai multe rânduri , cu materialul mărginit statistic de care dispunem, că sub sistemul 
vechi — până la 1864 — populaţia istorică a acestor ţări creştea repede; că de la gonirea domniei fanariote din ţară şi 
pîn' la reformele sociale din 1864 populaţia a ajuns numărul pe care-l avea în timpul de fericită memorie a lui Matei 
Basarab. Ace [a]sta foarte repede. 
Suntem departe de a lăuda inferioritatea condiţiei sociale a ţăranului în timpul Regulamentului, departe de a dori 
ca starea veche de lucruri să se mai reîntoarcă în ceea ce priveşte inconvenientele ei. Dar întru cât priveşte dezvoltarea 
normală, naturală a poporului, întru cât priveşte proporţia suportabilă între greutăţile ce el purta şi bunăstarea ce rezulta 
ca beneficiu din acele greutăţi, orbi am trebui să fim şi nedrepţi cătră părinţii noştri daca n-am constata că acea stare era 
mult, cu mult mai bună pentru poporul de jos decât cea actuală.
Departe suntem de-a ne face laudatores temporis acti . Defectul principal al organizării vechi era că nu ţinea 
seamă îndestul de clasa de mijloc; dar ţăranul şi proprietarul mare se aflau  amândoi  bine şi, fiind într-un contact 
perpetuu între ei, ajunsese a avea o mare tragere de inimă pentru olaltă. Putem zice că şi boierul vechi era ţărănos , şi 
ţăranul vechi avea un fel de mândrie boierească în el.
De  când  însă cu emigraţiunea în străinătate, cu contractarea de obiceiuri străine şi costisitoare, de  când  cu 
absenteismul la care sunt supuşi în mod egal toate clasele dirigente la noi, începând cu părinţii bisericii şi sfârşind cu 
Caradalele, raportul vechi a trebuit să se strice.
Constituţia noastră, punând greutatea ei pe o clasă de mijloc parte străină, parte neexistentă , au dat loc la o 
declasare generală din cele mai dezastroase. 
Nu mai există o altă deosebire între oameni decât cea pe care o stabileşte banul, oricum ar fi câştigat .
Astfel un biet gazetar care ştie, în calitate de confident al miniştrilor, că drumurile de fier or să se răscumpere 
joacă la bursă şi... devine milionar. Ei bine, a devenit aristocrat în România. Nimeni nu-ntreabă cum şi-a făcut banii. 
Prin muncă? Prin o inteligentă esploatare a unei ramure de industrie? Nimic din toate astea. A făcut politică şi, prin 
politică, a devenit bogat. Un altul îşi esploatează calitatea de ministru pentru a juca la bursă, ba unii au câştigat jucând 
cu banii vistieriei  chiar. A-şi da orbeşte votul guvernului pentru a se folosi  băneşte de secretele oficiale, de punga 
statului chiar, e în cel mai mare grad malonest , dar toţi o fac fără jenă. Şi masa? Masa populaţiunilor din oraş invidiază 
încă pe fericiţii care prin mijloace maloneste ajung, fără cheltuiala de spirit sau muncă, la avere şi vază.
Dar de la cine câştigă ei? Căci acest trai a unei generaţii de feneanţi trebuie neapărat să se traducă într-un punct 
oarecare în... muncă! Hârtiile cumpărate de stat de la compania Stroussberg se cotau cu 20 la sută. Dumnealor le-au 
plătit cu 60 la sută. Cine plăteşte diferenţa de 40 la sută? Producătorul care plăteşte anuitatea, ţăranul.
În ultima linie producătorul plăteşte totul.
Dar numărul producătorilor , instrumentele lor, suma puterilor lor fizice este aceeaşi ca în anul 1850. Se ştie 
metodul prin care s-a aservit ţăranii mult mai rău decum era în timpul clăcii. Statul le-a cerut într-o bună dimineaţă o 
dare înzecită de ceea ce-o plăteau înainte. Pentru a o plăti trebuiau să se împrumute. Dar nimeni nu le dădea bani decât 
pe muncă, calculându-o pe preţuri de batjocură, pe preţuri zilnice din cari un lucrător nu se poate hrăni. Astfel ţăranul a 
fost dat pe mâna unei înspăimântătoare uzure . Pururea dator, pururea scos la muncă manu militari, el vedea traduse 
toate trebuinţele lui în muncă foarte rău plătită. Am cunoscut patrioţi (în treacăt fie zis, cei mai cruzi şi mai lacomi 
proprietari sau arendaşi  sunt  pururea din partidul roşu, tocmai pentru că  sunt  parveniţi şi n-au nici o legătură cu 
pământul şi populaţiunile), am cunoscut zicem patrioţi cari luau ierbărit pentru găini de la ţărani, ierbărit calculat în 
bani şi tradus în muncă. Am cunoscut liberali cari pentru păşunea unei oi cereau fruptul de la patru oi. Economiceşte 
absurd, dar aceste pretenţii absurde se traduceau în cerere de bani, cerere de bani în prestaţiuni calculate pe preţuri de 
batjocură. Şi cu toate acestea e o ţară asta care are un rege, are legi civile şi penale, are • • • administraţie, se zice. 
Astfel poporul incult , dar încolo sănătos şi foarte inteligent e dat în prada tuturor acelora care ştiau a înşira două slove 
pe  hârtie  şi-l  încurcau  în paragrafii unui  drept formal, copiat de la popoare civilizate, şi la  redigerea  căruia alte 
trebuinţe, alt neam de oameni, alte condiţii economice prezidaseră .
Capitalul, cel puţin cel mobiliar, avea înainte un caracter istoric tradiţional şi personal. Legăturile între boieri şi 
ţărani erau istorice, tradiţionale, personale. E nenatural a admite ca oameni de aceeaşi rasă, cari neam de neamul lor 
trăiseră şi lucraseră împreună, să nu aibă un sentiment de cruţare şi de omenie între ei. Boierul cel mai avar, cel mai 
lacom de avere n-ar fi îngăduit să i se esploateze ţăranii din partea slugilor lui.
Astăzi capitalul e impersonal . O moşie străveche încape pe mâna unui patriot, în genere străin de origine, care 
caută să scoaţă lapte din piatră. Puţin [î]i pasă de soarta lucrătorului, puţin de biserică ori de şcoală. Omul e pentru el nu 
un compatriot, nu un conaţional , nu ostaş sau cetăţean; e un instrument de muncă, o vită trebuitoare pentru un timp 
mărginit, până ce o vinde sau o arendă altuia moşia. Rău hrănit, rău îmbrăcat, având locuinţă rea, maiestatea poporului 
român, norodul, cum zicea Matei Basarab, naţia a ajuns în stare mai rea decât sub fanarioţi, a ajuns la sapă de lemn.
Care e cauza tuturor relelor acestora? Declasarea,  nepotrivirea organizaţiei sociale cu starea economică şi cu 
stadiul de cultură a poporului. I se ia, i se tot ia, şi lui nu i se dă nimic în schimb. Pripa cu care s-au introdus reformele, 
netemeinicia lor, libertatea dată miilor de Caradale de-a trăi fără muncă din esploatarea claselor producătoare, lefuri şi 
sinecure, întreprinderi fără capăt de lucrări costisitoare fără nici un folos direct pentru mase, sutele de vagoane făcute 
pentru a introduce în ţară mii de consumatori străini împreună cu mărfurile lor, c-un cuvânt lipsa de sentiment de rasă, 
lipsa de solidaritate între popor şi clasele dirigente, recrutate din Cariagdii şi Basmangii , lipsa de simţ istoric şi naţional 
ne-au adus unde suntem şi au prefăcut o ţară veche, cu trecutul ei cinstit, cu datinele ei oneste, într-un han de oaspeţi 
străini în care toată organizaţia s-a făcut în favorul străinilor şi pentru a le face traiul cât de neted şi de moale în ţara 
nimărui, căci numai ca firmă mai e a noastră.                                 
Noi nu suntem contra îmbogăţirii celor ce vin şi se aşază în ţară. Cu timpul vor deveni poate cetăţeni buni ai 
acestui stat. Dar ca de dragul lor să ucidem oamenii noştri 
proprii, ca de dragul luxului, desfătărilor , înlesnirilor de trai să compromitem existenţa fizică şi morală a rasei române, 
iată ceea ce e neauzit şi neînţeles.
Poporul nostru e pe calea de a ajunge ca fellah din Egipet. Totul e străin acolo afară de mizerie. Numai ea e 
naţională, e egipteană .
De aceea o repetăm: ,,Moldova (şi Ţara Românească peste 25 ani) e 'n pericol de a deveni prada celei întâi puteri 
străine care ar garanta populaţiunii măcar viaţa fizică în contra lipitorilor cari o sug şi o degradează".
,,Românul", ca toţi aceia cari luptă cu fraza şi firma patriotică contra convingerii noastre patriotice, ne zice să n-
avem teamă. Asta nu se va întâmpla . Nu e vorba de teama noastră; e vorba de realitate şi de adevăr. Nici un popor pe 
lume nu e obligat a fi pururea jertfa oamenilor ei proprii, jertfa Caradalelor pe cari au avut nenorocirea de a-i asimila. 
De acolo se esplică de ce populaţiunile Asiei, cu tot trecutul lor şi cu toată mândria naţională, au salutat un liberator în 
Alexandru al Macedoniei; de acolo se esplică de ce Napoleon I a fost la început salutat ca un liberator în multe state ale 
Germaniei. Popoare condamnate la nefericire precum pare a fi al nostru ajung a renunţa la individualitatea lor, ajung la 
dorinţa de-a scăpa ele de ele înşile. Nu noi le zicem acestea. Scrieri cosmopolite şi nihiliste ieşite din pene române 
încearcă a dovedi deja că sentimentele de patrie şi nalionalitate sunt mofturi şi că apăsaţii de pe faţa întregului pământ 
sunt fraţi şi aliaţii naturali în contra formaţiunilor istorice actuale.
 
[10 iulie 1881]
 
 
POPOARELE AUSTRO-UNGARII 
 
Sub acest titlu „Augsburger Allgemeine Zeitung" face nu atât o recenziune cât un mic rezumat a broşurei d-lui I. 
Slavici intitulată  Românii din Ungaria, Transilvania şi Bucovina, publicată în limba germană. Mai  întâi  foaia din 
Augsburg menţionează de volumul prim al unei opere scrisă de Hunfalvy , intitulată Die Ungern oder Magyaren , apoi 
continuă astfel:
 
Aceste două tomuri stau într-o intimă legătură şi se complectează în oarecare privinţă. Hunfalvy arată cum 
ungurii au înţeles a face propagandă,  ajungând  să  maghiarizeze  pe germani şi slavi. El constată numai un fapt 
cunoscut de toţi. Se ştie că în ultimii ani sau decenie numeroşi nemaghiari şi-au maghiarizat numele, spre a face să li 
se uite adevărata lor origine. Din contră, în cartea de faţă (Slavici) se constată că nici un singur român nu şi-a 
maghiarizat numele, deşi în timpul mai recent s-au format reuniuni ce lucrează sistematic la maghiarizarea numelor de 
familie. În genere, Slavici nu prea vede bine pe unguri, El zice ,,Secoli întregi maghiarii au fost elementul domnitor la 
Dunărea inferioară, poporul creştin cel mai însemnat în tot Orientul şi veriga mijlocitoare dintre Orient şi Occident; 
în timpul acestei îndelungate domnii ei n-au izbutit a deveni un ciment social pentru popoarele dominate de dânşii . Ei 
au fost politiceşte un popor energic, fără însă a fi un element de cultură: ei au ţinut, ce e drept, legate împreună  
popoarele stăpânite de dânşii , nu însă prin superioritatea lor intelectuală ci graţie preponderanţei lor fizice." Aşa 
poate să fi fost în timpuri mai depărtate. Dar când vedem că ungurii au înţeles acum câţiva ani să formeze dualismul în 
Imperiu şi, cu toate că plătesc numai 30 procente şi se află faţă cu germanii, totuşi ei joacă primul rol, atunci nu prea 
poate fi vorba de o superioritate fizică, ci ar fi să recunoaştem că ungurii tocmai politiceşte sunt capabili. Dar să nu 
mai descoasem această temă, ci să ne întoarcem la cartea ce conţine o mulţime de lucruri interesante.
Primele grupe de români, asupra descendenţei cărora, de este slavă sau romană, părerile sunt controversate, s-
au ivit în Carpaţi acum vreo şase sute de ani. În decursul acestui timp ei s-au dezvoltat şi lăţit astfel încât astăzi 
numără ca la trei milioane suflete. După cum se ştie, românii din Transilvania s-au răsculat sub conducerea lui Horea 
şi Cloşca , în timpul lui Iosif II, devastând ţara în lung şi în lat. Cauza acestei răscoale a fost că cea mai mare parte a  
românilor transilvani erau glebae adscripti . După ce şi iobagilor din Transilvania li s-a dat libertatea de a se muta a 
încetat şi răscoala. De altfel rebeliunea a fost îndreptată în contra funcţionarilor, nu în contra împăratului. Când 
Horea a fost trimis cu o suplică la împăratul a trebuit să jure comitenţilor săi nu numai că va da suplica în propria 
mână a împăratului, dar că va stărui ca împăratul să şi citească hârtia în faţa lui; căci, ziceau ei, ni se face multă 
nedreptate pentru că împăratul n-a citit plângerile noastre; el are mult de lucru şi ceilalţi nu-i spun adevărat.
Foarte interesant este capitolul asupra religiunii. Românul n-are,  cuvânt  pentru noţiunea „religiune" şi 
„confesiune". Românul întrebuinţează pentru aceste două noţiuni cuvântul ,,lege". Credinţa creştină este pentru  
român legea creştină. Românii sunt creştini; dar ei au unele moravuri şi obiceiuri cari sunt străine creştinismului, 
Astfel soarele este sfânt la români şi românul adevărat stă aplecat, cu capul descoperit, în faţa soarelui ce răsare. 
Vinerea e o sărbătoare şi mai ales ţăranii nu lucrează în această zi, deoarece nimic nu merge bine ce s-ar întreprinde 
vinerea. Şi pâinea este sfântă , Înainte de a o începe se face o cruce cu cuţitul pe dânsa . Dacă cade jos o bucată, se 
ridică iute, se şterge şi se sărută ; dacă s-a prăfuit , se aruncă în foc, parte pentru că, aparţine morţilor, parte pentru 
că a arunca pânea sau a o călca în picioare este mare păcat. Cine nu ţine legea românilor e necurat şi necurat este  
oricine şi orice stă în legătură cu un asemenea om. Nimeni nu poate bea dintr-un vas fără a  fi vărsat puţin pe pământ 
şi este o insultă a oferi unui român apă, fără a face această libaţiune . Totuşi ,,necurăţenia " nu atrage după sine nici 
ură, nici despreţ; însă românul nu va purta haina unui necurat, nu va lua pâne de la el, nu va gusta din vasul lui, 
considerând de un mare păcat orice comunitate domiciliară cu dânsul . Numai copiii rămân curaţi totdauna, chiar de 
ar fi fructul unei căsătorii impure ; însă românul uită curând originea necurată a acelora.
Românul se fereşte de a face prozeliţi şi niciodată n-a exista vreun apostol sau sfânt român. Dacă însă un preot 
român ar refuza vreunui străin de a-i face slujba ar da ocazie la mari supărări şi s-ar ţine în nume de rău unui popă  
care ar refuza să ţină rugăciune pentru un ovreu bolnav sau eventual să-l îngroape după ritul român.
Capitolul ce vorbeşte despre particularităţile naţionale nu e mai puţin interesant decât cel asupra religiunii. 
Locuitorii unui sat român se împart în trei clase: fruntaşii, mijlociii şi codaşii şi fiecăruia i se cuvine numai ce are 
clasa sa. Poziţia fruntaşilor e foarte dificilă  . El are un cerc de partizani ce se încred în el orbeşte şi-i recunosc 
autoritatea. Dar el are şi adversari, şi ochii tuturor sunt îndreptaţi spre dânsul . El are dreptul şi datoria a opri în uliţă 
pe oameni şi mai ales pe. tinerime şi a le face mustrări pentru vreo necuviinţă; dar vai de dânsul când comite şi el vreo 
greşală, căci numai popii e permis a nu face ceea ce povăţuieşte să facă alţii. Un proverb zice: Fă ce zice popa, dar nu 
ce face el.
Cât priveşte căsătoria, se descrie târgul de fete de pe Găina (un munte înalt de 5 — 6 000 urme). În ziua Sf. 
Petru şi Paul se ţine un târg în vârful acelui munte. Fetele lucrează: ţes, torc şi coase ani de zile spre, a-şi face zestrea.  
Rudele şi prietenii mai dau cîte ceva. Apoi se pune totul în lăzi, frumos lucrate şi vopsite . Orice familie care are o fată 
mare [î]şi întinde pe munte cort, în care se aşază zestrea, şi fruntaşii familiei aşteaptă pe peţitori. Apoi vin junii, 
însoţiţi de familiele lor, şi aduc ce au mai bun, mai ales o cingătoare sau brâu plin de aur şi argint, şi, după ce şi-au 
ales o mireasă, se face  logodna  publică. Fata e bine să se mărite în satul părinţilor ei şi soartea unei neveste 
căsătorită într-alt sat se plânge în nenumărate cântece populare.
Femei cu forme voluptuoase rar se găsesc la români. O figură gingaşă, mâini mici, picior mic, buze subţiri, 
umeri plini, un bust puţin dezvoltat sunt particulare mai tuturor femeilor române. Femeile româneşti mai au datoria de 
a-şi cultiva frumuseţea , ba în Banat trebuie să se şi sulemenească .
În genere românul e cam încăpăţânat nu vrea să înţeleagă şi se ţine în rezervă faţă cu orice idee nouă. În 
lucruri cari - i sunt indiferente este foarte mlădios; dar în lucruri cari îl privesc de aproape el e omul cel mai cerbicos 
şi, dacă a luat odată o hotărâre , apoi nu o schimbă cu una cu două. De aceea şi este un om de încredere.
Limba română se numără în grupul celor romanice.  Construcţia  internă este într-adevăr romanică, însă 
regulele sunetelor se abat mult de la ale limbelor romanice şi tezaurul de cuvinte are multe elemente străine, mai ales 
slave.                                 
Între cântecile românilor sunt şi cântece de iele sau zâne . A treia zi după naşterea unui copil se aşteaptă cele 
trei zâne cari hotărăsc soarta celui nou născut. În acea zi se pun pe o masă curată tot felul de bucate şi o sumă 
oarecare de bani, spre a le dispune bine, şi se recitează cântarea ce laudă puterea zânelor .Darurile sunt ale moaşei .
Le mai menţionăm şi cântecele de jale (plângerile ), ce se cântă de femei anume tocmite şi sunt îndreptate cătră 
cel răposat, ba i se cântă în ureche. După credinţa românilor mortul aude şi pricepe tot.
Mortul trebuie ţinut în casă o zi şi o noapte. În acest timp să nu fie lăsat singur şi nici plângerile să nu înceteze; 
de aceea se tocmesc femei plângătoare , cari ,,se cântă " pe rând , niciodată împreună.
Am relevat aci câteva puncte cari probează că această carte oferă mult acelora cari se interesează de etnologie 
.
 
[10 iulie 1881]
 
 
[„D. C.A. ROSETTI ARE CIRCULAROMANIE ..."]
 
D. C.A. Rosetti are circularomanie . De cîte ori a fost ministru a ştiut să fericească ţara cu fel de fel de încercări 
stilistice, menite unele a produce veselie, altele a inspira oamenilor tristeţă pentru lesniciunea cu care unul singur poate 
arunca pietre în baltă," pe cari nici un înţelept nu le mai poate scoate. La 1866, când era ministru al instrucţiei publice, 
adresa circulare către directoarele de şcoale de fete, invitându-le ca nici ele să nu se dea cu dres pe faţă şi să nu poarte 
malacoave , nici să 'ngăduie ca fetiţele să se dea cu dres. Tot astfel platonizează şi acum în circulare lungi şi scurte cu 
Chiriţopolii şi Simuleştii respectivi. 
A propovădui morala e uşor, a întemeia morală e greu. De aceea toate circularele onor. ministru de interne vor 
rămânea istorii scrise pe apă pe cât timp corupţia va fi sistemul de guvernământ al partidului roşu. A crede că un om 
care toată viaţa sa s-a servit de corupţie pentru venirea şi menţinerea la putere a partidului său ar fi devenit acum, după 
ce s-a învechit în zile rele, un prototip de moralitate ar fi naiv şi nejustificabil .
Maestru în arta de a se preface, de-a pretexta una şi a realiza altceva, d. C. A. Rosetti,  având pe mucenicul 
Mihălescu alături, voieşte să moralizeze administraţia numind în posturile de subprefecţi licenţiaţi în drept!
Dar oare, pentru a face un bun început, onor. ministru n-ar fi putut întreba pe directorul său ce a învăţat ?
E natural a pretinde ca un suprefect să fie licenţiat în acelaş timp în care ministrul de interne nu ştie carte şi 
directorul său abia se ştie iscăli ?
Pentru ca o nouă suflare de viaţă să poată trece asupra ţării d. C.A. Rosetti ar trebui înainte de toate să se înlăture 
pe sine şi pe oamenii săi de la cârma statului, să recunoască că nici ştie nimic, nici e capabil a înţelege natura organică a 
statului; ar trebui să-şi recunoască mizeria sa intelectuală. Acesta ar fi cel mai mare serviciu pe care aceşti  bătrâni 
stricaţi, frivoli , fără statornicie de caracter, fără convingeri adevărate, l-ar putea aduce ţării. Şi, daca ar fi în adevăr 
patrioţi precum se pretind, asta ar trebui să facă; să-şi recunoască incapacitatea şi să se retragă de-o parte, trăind din 
pensie.
A discuta platitudinile , fie chiar bine intenţionate, cari plouă din Ministeriul de Interne ar fi ridicol. 
O ţară nu se guvernează cu aforisme, ci cu sisteme; iar sistemele nu se improvizează de pe-o zi pe alta, ci ar 
trebui să rezulte din starea reală a ţării, din natura poporului, din stadiul lui de dezvoltare. A crede că cu maxime, 
sentenţe, anecdote şi alte asemenea lucruri se poate reforma un lucru atât de putred cum e administraţia în România ar fi 
o nespusă naivitate, daca n-ar fi ceva şi mai rău. Şi este ceva mai rău. Este praful ce se aruncă în ochii lumii pentru a 
face a se uita atrocităţile d-lui S. Mihălescu şi a vestiţilor săi prefecţi de transbalcanică memorie.
 
[11 iulie 1881]
 
 
[„SUB TITLUL..."]
 
Sub titlul Une indigestion du „Timpul" ziarul "L'Independance roumaine" de azi face o critică tragico-comică a 
revistei noastre d-alaltăieri .
Deşi n-avem obiceiul  d' a răspunde la asemenea lucruri, totuşi nu ne putem opri de a nu releva ceva foarte 
caracteristic din rândurile ce ne adresează. Este că: ceea ce a supărat mai cu osebire pe onor. noştri confraţi de la foaia 
franceză în reflecţiunile ce ne inspira sărbătoarea naţională de la 14 iulie a fost tocmai apreciaţiunile noastre asupra 
schimbărilor la faţă ale demagogilor noştri, cari, din republicani feroci şi conspiratori de meserie de ieri, au devenit 
cunoscuţii dinastici de azi.
Foaia d-lor Galli şi Ventura nu ne poate ierta că am atins această coardă a schimbărilor la faţă, care se vede că 
este şi „la corde sensibile " a „Independenţei române".
 
[12 iulie 1881],
 
 
[„DE LA UN TIMP ÎNCOACE..."]
 
De la un timp încoace Casa de Depuneri şi Consemnaţiuni e mânată  de guvern şi de partidul roşu pe clina 
afacerilor de bursă. Nu e destul că se încarcă cu împrumuturi, precum e cel al comunei Bucureşti de 15 150 000; dar, 
după cum aflăm, d. Brătianu stăruie ca, 
pentru a ridica cursul acţiunilor Băncii Naţionale, Casa de Depuneri să primească aceste acţiuni şi să facă împrumuturi 
pe ele, socotindu-le drept una mie lei piesa.
După art. 7 al legii,  Casa de Depuneri  împrumută din escedentul  stocului  ei metalic statului; judeţelor, 
comunelor şi institutelor de binefacere; particularilor  pe depozite de efecte ale statului. Consiliul de  adminstraţie 
publică în ultimele zile ale fiecărui trimestru cursul pe care se vor primi efectele ca garanţie.
Consiliul tratează acţiunile Băncii în mod egal cu efectele statului.
Norma după care el fixează cursul efectelor statului este însă următoarea: cele cari stau sub pari, se primesc 
socotindu-se cu 20 la sută sub cursul zilei, efectele peste pari se socotesc cu 20 la sută sub valoarea nominală. Conform 
acestei norme acţiunile Băncii Naţionale s-ar cădea să fie primite pe 400, iar nu pe o mie.
E evident îndealtmintrelea pentru oricine că o Casă de încredere precum este cea de depuneri nu are misiunea 
de-a împrumuta bani jucătorilor de bursă, nici de a favoriza urcarea cursului efectelor. Casa de Depuneri nu este bancă; 
ei nu-i este dată posibilitatea de-a cerceta daca suirea sau scăderea unor efecte publice se datoreşte urcării sau scăderii 
corespunzătoare a  produsului  întreprinderilor pe cari  se 'ntemeiază hârtiile  , de vreme ce nu ia parte la aceste 
întreprinderi. Ni se pare că împrejurarea cumcă d-nii Stolojan sau Eliad (Cârciumărescu ) posedă acţiuni de ale Băncii 
nu sunt un motiv îndestul de puternic pentru ca Casa de Depuneri să se abată de la norma ei de pân - acuma , mai ales 
că legea zice că numai din trimestru în trimestru se poate face o asemenea fixare a cursului şi că nici le poate primi fără 
publicarea prealabilă a hotărârii consiliului de administraţie.
Aflăm îndealtmintrelea că unul din puţinii noştri economişti, d. Ion Ghica, s-ar fi opus la această urcare şi că 
actualul postulant care ocupă directoratul Casei pentru a face buclucuri în interesul roşiilor se servă de împrejurarea că 
d. Ion Ghica e numit ministru; la Londra şi a demisionat din consiliu pentru a pune la cale primirea acţiilor Băncii pe o 
mie.
 
[12 iulie 1881]
 
 
[„COLONELUL SIBORNE ..."]
 
Colonelul Siborne făcuse în Comisia Europeană a Dunării declaraţia că nu poate primi o comisie mixtă în chipul 
în care o stipulează anteproiectul austriac. Astfel cestiunile de principiu fiind pendente, comisia a discutat mai multe 
amănunte cari fără razimul principiilor generale nu au o valoare tocmai însemnată. Cabinetul din Viena s-a pus pe 
tratări şi diplomaţii austriaci oscilează împrejurul cestiunii cu multă rezerva şi sfiindu-se a lua o hotărâre definitivă.
Constantin Efendi, delegatul Turciei, a pus în vederea Comisii Europene daca n-ar fi sosit momentul ca să se 
solicite de la cabinete prelungirea mandatului comisiei, o propunere în a cărei discuţie delegatul Angliei a declarat că e 
gata de-a intra. Delegatul Austriei a declarat atunci că aceasta ar augmenta încă dificultăţile existente.
În aceeaşi ordine de idei se vestise zilele trecute că cabinetul din Viena ar fi având intenţia de a lucra în contra 
prelungirii mandatului comisiei.  Astăzi însă oficioşii austriaci scriu că  atribuirea  acestei intenţii e în orice caz 
prematură, că  pân' acum  nici n-a fost cestiune de ea, că nimeni în fine nu poate admite serios că respingerea 
anteproiectului austriac şi a Comisiei Mixte ar fi îndeajuns pentru ca Comisia Europeană să se dizolve şi să înceteze de-
a exista. Aceste asigurări oficioase ar fi primite cu satisfacţiune daca nu s-ar încheia cu ameninţarea următoare:
 
După art. LIV al Tractatului de la Berlin puterile vor avea să se înţeleagă în curând asupra prelungirei mandatului Comisiei 
Europene. O asemenea înţelegere cată fireşte să fie unanimă şi opunerea unei singure puteri poate fi, în situaţia actuală, de un efect 
hotărâtor . Posibilitatea de a pune piedici existenţei ulterioare a Comisiei  
Europene este dată; sperăm însă că cestiunea se va limpezi astfel încât nici o putere să nu fie silită a uza de această posibilitate.
 
[12 iulie 1881]
 
 
[„ZILELE DIN URMĂ SE COMENTASE ..."]
 
Zilele din urmă se comentase în ziarele din străinătate venirea generalului Ernroth la Bucureşti. Unele din foile 
străine  atribuiau vizitei  generalului intenţiunea de a stărui pe  lângă  şefii partidului roşu din Bucureşti ca, prin 
învăţăminte  bine simţite, să facă pe confraţii liberali din Bulgaria, pe d-nii Slaveicov, Zancov şi Caravelov, să se 
împace cu principele Alexandru şi să lucreze alături cu el la marea operă a regenerării naţionale,  admiţând  însă 
dictatura principelui ca un moderator al apetiturilor prea vii a partidului liberal bulgar. Alte foi mergeau şi mai departe. 
Ele susţineau că generalul venise cu scopuri de-o importanţă mult mai mare, că o alianţă bulgaro - română ar fi devenit 
necesară în urma constelaţiunii celei mai nouă a puterilor europene şi că această alianţă ar fi fost obiectul întrevorbirilor 
între generalul rus şi bărbaţii de stat ai României. Aceasta din urmă ştire s-a dezminţit întru câtva . Generalul fiind 
demisionar, nu putea trata asupra unor sujete cari sunt de atribuţiunea guvernului bulgar.
Iar în privirea ştirii celei dendâi , versiunea adusă de foaia rusească „Moskowskii telegraf" merită a fi cunoscută 
ca un fel de ilustraţie a vestitei noastre independenţe. În adevăr, în era independenţei s-a creat în ţară o lege în contra 
străinilor, însă nu în contra acelora care vin să ne specule , ci a acelora cari se refugiază la noi din cauza persecuţiunilor 
politice. Acum foaia rusească află că, prin mijlocirea agentului diplomatic rus din Sofia, consiliarul de stat Chitrovo , 
principele Bulgariei au solicitat sprijinul energic al cabinetului din San - petersburg pentru a putea exercita o presiune 
asupra guvernului din Bucureşti ca acesta să nu abuzeze de dreptul de azil în privirea ex - miniştrilor bulgari refugiaţi în 
România. O reprezentaţiune identică i s-ar fi făcut şi cabinetului din Viena. Va să zică pare a exista o tensiune oarecare 
între guvernul din Bucureşti şi cel din Sofia, a cărei gravitate ne-a descoperit-o corespondentul ,,Gazetei generale" din 
Augsburg când a arătat că la serbările din şistov , făcute cu ocazia proclamării dictaturei , reprezentantul României s-ar 
fi ţinut de-o parte în mod ostentativ.
Daca cu Bulgaria relaţiunile sunt încordate , cele cu Austria asemenea nu sunt de natură de-a satisface cerinţele 
unei bune vecinătăţi . Foile din Viena s-au ocupat în zilele din urmă de obiectul nemulţumirilor , de cestiunea Dunării, 
într-un mod care părea a indica că s-ar fi întâmplat ceva hotărâtor în privirea aceasta. „Gazeta de Augsburg" ne spune 
însă că se continuă tractările între puterile acelea din consideraţie pentru cari Comisia Dunăreană au amânat o discutare 
definitivă a cestiunilor pendinte; despre o rupere sau un insucces al acestor tractări nu este însă vorbă şi hotărârile se 
vor lua probabil abia în sesiunea viitoare. Una din puterile acelea care faţă cu cestiunea Dunării stă pe terenul cel mai 
neutru (Germania ?) va face atunci o propunere ce va indica drumul pe care apropiarea între opiniile opuse să fie cu 
putinţă, mai ales în ceea ce priveşte dreptul de apel al Comisiei Mixte către cea Europeană. Pretinsa amerinţare a 
Austriei atingătoare de desfiinţarea Comisiei Europene a Dunării se reduce la observaţia, făcută nu fără intenţie în 
corespondenţele diplomatice, că, dacă opoziţia în contra  antreproiectului  austriac ar continua şi de acum înainte, 
existenţa Comisiei Europene ar pierde pentru Austria mult din valoarea ei. Această observaţie au luat sub pana 
publicităţii  dimensiunile  unei ameninţări formale adresate Angliei. E însă foarte adevărat că Austria porneşte din 
principiul că o reînnoire a mandatului Comisiei Dunărene are necesitate de unanimitatea puterilor şi că ar sta în puterea 
Austriei, dacă i s-ar admite punctul ei de vedere, ca să zădărnicească prelungirea mandatului. 
Nu fără legături cu cestiunile pendente ale Dunării o fi ştirea colportată de ziarele din Viena c-am fi având a ne 
aştepta la o întoarcere a onor. d. Boerescu pe fotoliul de ministru de esterne şi cea adusă de ziarul maghiar „Egyetertes " 
că, în locul comitelui Hoyos , se va numi plenipotenţiar al Austriei în Bucureşti sau marchizul Pallavicini sau comisarul 
regal Ludovic Tisza.
Cumcă o încordare oarecare există între Austro-Ungaria şi România ne-o confirmă şi ziarele germane din 
Bucureşti cari, cel puţin în privirea aceasta, cată să fi având informaţiuni de-o probabilitate oarecare.
 
[13 — 14 iulie 1881]
 
 
[„D. MINISTRU PREZIDENT..."]
 
D. ministru prezident al Ungariei, Coloman Tisza, după ce-a căzut în acele colegei electorale pe umerii cărora s-
a ridicat la putere, a aflat în urmă un refugiu în ţinuturili săcuieşti din Transilvania, unde o populaţiune puţin cultă şi 
foarte săracă, deci lesne de influenţat, îl alege cu oarecare entuziasm. Deci într-un orăşel secuiesc , Sân-giorgiu , marele 
om de stat şi-a espus vederile sale politice privitoare atât la cele dinlăuntru ale Ungariei cât şi la relaţiile patriei sale cu 
cealaltă jumătate a monarhiei.  Ministrul - prezident  al Ungariei seamănă în multe puncte cu d. Ion Brătianu.  Cât 
priveşte persoana sa proprie e în genere formal corect, însă asta nu-l opreşte  de-asprijini  corupţia electorală şi 
administrativă a Ungariei şi de-a fi sprijinit de ea. Afară de asta însă mai are acel toupe , de-a spune atât de verde şi 
dezgheţat neadevărul încât nu mai ştii de ce să te miri mai mult, de cutezarea vorbitorului sau de îngăduinţa auditorului 
. În asta seamănă cu d. Brătianu ca o picătură de apă cu cealaltă.
Cu ocazia  spiciului  ţinut la  Sân-giorgiu  onor. şef al partidului numit liberal, chip şi asemănare cu partidul 
postulanţilor şi gheşeftarilor de la noi, spune în privirea naţionalităţilor următoarele:
 
O altă cestiune de care se servă mult opoziţia e relativă la starea naţionalităţilor.
Nu ştim până la ce grad binevoiţi a urmări cu atenţie cestiunea aceasta. Eu însumi sunt atât de fericit de-a citi uneori că — 
mare tiran ce sunt — calc peste naţionalităţile nemaghiare. Altă dată citesc iar că sacrific naţionalităţilor nemaghiare interesele 
Ungariei. Aceste două acuzări se paralizează reciproc, se 'nţelege .
Mă folosesc însă cu plăcere de ocazia aceasta ca, într-un colegiu curat maghiar, în acea parte a ţărilor Coroanei Sf. Ştefan 
unde se poate vorbi de cestiuni naţionale, să arăt simplu şi pe scurt punctul meu de vedere în această privinţă. 
Eu cred că nici se cade unui stat liber, nici este cu putinţă în secolul nostru ca să voim a maghiariza cu de-a sila, luându - le 
limba acelora care nu sunt maghiari, cu atât mai mult că violenţa produce pururea ură şi reacţie.
Însă altceva este ceea ce pretindem şi vom pretinde de la oricine. Oricine trăieşte pe teritoriul acestei patrii sfinte să-şi 
cultive, să-şi înavuţească limba sa proprie maternă oricum [î]i place, dar să se simtă totodată să se mărturisească şi să se ţină întru 
toate ca cetăţean al statului Ungariei şi să nu calce datoriile sale cătră patrie. Nici o aspiraţie în contra intereselor statului nu e 
permisă şi asemenea aspiraţii nu vom suferi niciodată.
Scopul nostru nu e nici violenţa , nici opresiunea altor naţionalităţi, ci libera lor dezvoltare. Dar în dezvoltarea lor liberă 
interesul statului unguresc cată să fie marginea peste care nimeni să nu cuteze a trece şi care să stea mai presus de orice alte  
consideraţii.
 
Fără supărare, dar acel interes al statului unguresc nu-l va defini nici onor. d. Tisza, nici altcineva. De cîte ori se 
comit nedreptăţi , ele se acopere cu ceea ce se numeşte raison d'etat , interesul statului, a căruia apreciare rămâne însă 
adeseori pe seama unui ambiţios 
sau a unui postulant care inclină pururea sau a confunda interesul statului cu cel personal al său sau a pretexta o frază ca 
interes al statului, pentru ca, îndărătul ei, să-şi facă treburile. Singura raţiune de stat posibilă este de-a pune în armonie 
interesele populaţiunilor, de-a nu lăsa ca o parte a lor să esploateze sau să apese în mod neraţional pe celelalte părţi, 
într-un stat poliglot raţiunea de stat ar însemna a pune în armonie interesele deosibitelor naţionalităţi. Cum ştiu a le 
pune maghiarii în armonie, cunoaştem. Poporul lor propriu scade şi sărăceşte sub greutatea dărilor şi esploatarea 
străinilor, iar ei [î]şi răzbună ruina cauzată de alţii urmărind ideea fixă de-a asimila unsprezece milioane de oameni ce 
nu vorbesc ungureşte cu cele cinci milioane cari vorbesc această interesantă limbă.
 
[15 iulie 1881]
 
 
BULGARIA ŞI ROMÂNIA
 
Trebuie să ne intereseze mai mult tot ce se petrece împrejurul nostru, cu deosibire în vecina Bulgarie . Un articol 
din ,,Augsburger Allgemeine Zeitung" pune evenimentele din acel principat în legătură cu România, sau mai bine cu 
oamenii azi la guvern, şi de aceea reproducem următoarele şiruri: 
 
Fiindcă puterile europene au pus un preţ  deosibit  pe aceea că să păstreze pe tron pe prinţul Alexandru a 
Bulgariei, de aceea ele trebuie să primească cu o deosebită plăcere votul Adunării Naţionale bulgare. Constituţia 
bulgară — de asemenea o operă a puterilor europene, cel puţin sancţionată de ele — s-a înlăturat pe sub mână 
rămânând prinţul, care acum are timp în şapte ani de zile să facă ce vrea, să domnească liberal, cum a promis, numai 
de-i va conveni. Pe puteri le interesează numai ca lucrurile să se desfăşure în linişte şi să nu se întâmple , tulburări. 
Însă, cu tot votul din Şiştov, cerul bulgar nu e de tot fără nouri. Mai întâi e întrebare dacă bulgarii cari au votat 
prinţului o plenipotenţă întinsă, vor fi mulţămiţi cu uzul ce va face de puterea sa. Dacă prinţul va căuta într-adevăr să 
restabilească ordinea în ţară, aşa cum a promis în proclamaţiunea sa, atunci va viola multe interese particulare şi  
multe spirite bulgare pentru cari ordinea nu e încă bunul suprem se vor întoarce contra lui. Europa şi atunci va putea 
să aplaude pre prinţul, însă silinţele lui pentru restabilirea unor condiţiuni regulate vor deştepta în ţară numai ură şi  
duşmănie. Cei nemulţumiţi vor mări şirurile liberalilor, cari, după cum bine se vede, au un sprijin în România. Cei din 
Bucureşti par a se fi familiarizat deja cu ideea unei uniuni a Bulgariei cu România şi vrăjmăşia faţă cu Austria a 
bărbaţilor de stat astăzi la guvern în România derivă desigur de acolo că Austria nu vrea să ştie nimic de acea uniune 
româno - bulgară ; fireşte că ea ar fi începutul Confederaţiunii Balcanice şi a statului panslavist de la sud, despre care 
d. Tisza a zis în Parlament că nu trebuie să se realizeze. Dar, precum din rău tot rău se naşte, aşa şi prinţul Alexandru,  
spre a obţine un contrapond uniunii cu România, va trebui să promită a satisface aspiraţiunilor poporului său şi aceste 
aspiraţiuni se ştie că tind spre Rumelia orientală şi restabilirea graniţelor de la San-stefano . Astfel deci prinţul zice în 
proclamaţiunea sa că se va pune în fruntea aspiraţiunilor poporului său, căutând să le realizeze, şi apoi îndată se dă 
ca motiv dorinţa ,,de a se arăta demn de marea iubire pe care împăratul şi poporul Rusiei o manifestă pentru fraţii lor  
cei liberaţi ". Un motiv foarte suspect acesta! În genere noua ordine de lucruri din Bulgaria nu va putea fi salutată de 
Austria fără o doză oarecare de amărăciune.
Este adevărat că prinţul a rămas, dar şi influenţa rusească nu mai puţin. În aceea că s-a răsturnat o  
Constituţiune ce a fost creaţiunea Rusiei se putea vedea un eşec suferit de politica rusească, dacă evenimentele  
următoare n-ar fi probat că Rusia n-a suferit nici o înfrângere . Aceste evenimente sunt : reprezentantul diplomatic al 
ţarului s-a declarat pe faţă în contra Constituţiei şi în noul cabinet şed trei ruşi. Politica orientală rusească are două 
feţe: una oficială, alta panslavistă ; aci lucrează comitetele panslaviste, aci intră în acţiune cancelaria de stat. Cât 
timp domnii Zankov şi Karavelov erau mari şi tari la Sofia influenţa o exercita în Bulgaria Rusia panslavistă ; acum 
urmează influinţa Rusiei oficiale. Forma, s-a schimbat, nu însă fondul lucrului. Politica rusească şi-a schimbat numai 
pârghia . Asigurarea că prinţul Alexandru e cel mai mare obstacol în contra pătrunderii influinţei 
ruseşti în Bulgaria rămâne vorbă goală. Austria mai are multe afaceri de descurcat cu Bulgaria — moşteniri de ale Tratatului din 
Berlin — şi în curând se va arăta dacă ruşii ,,direcţi " cari şed astăzi în cabinetul bulgar vor corespunde aşteptărilor ce se 
aşteaptă de la ei la Viena; cu ruşii ,,indirecţi " nu era nimic de făcut.
 
[15 iulie 1881]
 
 
CREDITUL MOBILIAR
I
 
Proiectându-se înfiinţarea unei bănci în compania numită Credit Mobiliar, avem în România spectacolul comic 
de-a vedea foile invocând când naţionalitatea, când patria, când libertatea, pentru a recomanda publicului întreprinderea 
aceasta.
Între fondatorii acestei bănci întâmpinăm în adevăr o sumă de nume cunoscute, începând cu inevitabilul prinţ 
Dimitrie Ghica şi sfârşind cu onor. redactor al ,,Românului", pe care ne-am obicinuit a-l vedea participând la toate 
afacerile de-o lucrativitate oarecare.
Publicul, văzând pe de-o parte o companie de nume atât de cunoscute, pe de alta zgomotul produs prin ziare, 
înclină a crede că e vorba d-un institut de aceeaşi utilitate ca Banca Naţională sau Creditul Fonciar bunăoară, pe când în 
realitate bancheri străini, cu alaiul de nume româneşti menite a-i populariza , vor să neguţeze pe picior mare la bursa 
viitoare din Bucureşti, înfiinţând ceea ce se numeşte o haute banque par compagnie .
Aşadar, ca să punem odată capăt acestei inclarităţi şi vârtejului de speranţe, vom spune că există două soiuri de 
operaţii de bancă: operaţii de comerţ şi operaţii de speculă
Operaţiile de comerţ, pe care le face orice bancher din piaţă şi Banca Naţională asemenea, sunt : primirea în 
depozit de capitale de la particulari şi plasarea lor în titluri clasate c-un venit sigur; virimente , adică trecerea unei sume 
de la creditul unui client la creditul altui client ; scontare de bilete la ordin şi de poliţe ; încasarea sau plata poliţelor din 
locuri depărtate; arbitragiul , adică cumpărarea poliţelor de pe pieţele unde au cursul mic, pentru a plăti cu ele datoriile 
pieţei proprii; conturi curente, adecă înregistrarea tuturor fondurilor primite de la un negustor, precum şi a cheltuielilor 
făcute în numele lui ş.a.
Pentru oricine e evident că bancherul comercial e un om de încredere ce trebuie să-şi fi cunoscând clienţii şi 
clienţii pe el şi că afacerile sunt în cea mai mare parte pe deplin sigure.
Banca Naţională în fine, cu tot numele specios , nu e decât o bancă comercială care uneşte cu operaţiile ordinare 
pe acea de emisiune a unor bilete plătibile a vista şi la purtător. Ea nu dă credit decât la puţine case, pe poliţe cu mai 
multe semnături de o incontestabilă solvabilitate şi trase asupra unor afaceri deja consumate .
La Creditul Fonciar baza creditului acordat e un imobil ipotecat , garantat prin solidaritatea tuturor proprietarilor; 
la Bancă baza creditului acordat e averea existentă a negustorului , plus afacerea consumată deja, de ex.: o vînzare de 
grâu plus îndosarea mai multor semnături solvabile . Valoarea intrinsecă, reală a titlurilor e cunoscută, venitul lor e 
sigur, titlurile se numesc clasate ; preţul lor, afară de neînsemnate oscilaţiuni, se regulează prin venitul ce ele produc. 
Atât institutele de credit ipotecar cât şi cele de credit comercial au deci o bază materială cu desăvârşire solidă.
La un credit mobiliar lucrul nu este astfel: cel puţin n-a fost nicăiri, după  cât  vedem din istoria creditului 
mobiliar din Franţa, din Scoţia şi din alte părţi.
Vom încerca să dăm o schiţă istorică a celui dintâi institut de soiul acesta, stabilit în Franţa prin decretul de la 18 
noiembrie 1852 cu numele de Societe Generale du Credit Mobilier , fondată c-un capital de 60 milioane şi având la 
nevoie facultatea de a emite obligaţiuni de 600 milioane. Fondată de fraţii Pereire , nume ce-l aflăm şi între fondatorii 
actualei societăţi, ea a fost prototipul celorlalte, cărora impulsul agiotajului le-a dat 
naştere în Spania, Germania, Austria şi Elveţia. Iată operaţiile ce le făcea conform statutelor:
 
1) Subscripţiune şi cumpărare de titluri ale statului — va să zică emisiune de titluri — precum şi de acţii şi obligaţiuni ale 
diferitelor întreprinderi industriale sau de credit ale societăţilor anonime, de căi ferate, canaluri, mine şi alte lucrări publice cari (sau 
există, sau) se vor fonda în viitor.
 
Să analizăm această operaţie.
Statul escrie un împrumut. Creditul Mobiliar se 'nsărcinează să-l plaseze . Institutul are destule mijloace ca să 
producă o mişcare artificială la bursă ; pune douăzeci de agenţi cari să caute a cumpăra titlul şi numai patru cari să-l 
vânză . Capitalistul e răpit de acest vârtej artificial; el nu înţelege că aceeaş bancă cumpără şi vinde totodată, şi după ce 
titlurile sunt plasate c-un câştig mare, e cu totul indiferent pentru bancă daca ele sunt bune sau rele, productive sau 
improductive .              
Se aude că în munţii Buzăului s-ar afla aur. Se formează o societate anonimă pe acţiuni pentru esploatarea minei 
şi Creditul Mobiliar se însărcinează să le plaseze . Creditul produce hausse la bursă, le vinde bine, şi acum rămâne ca 
acţionarul cel din urmă să vază dacă există sau nu aur la Buzău. Poate să nu fi existând deloc.
Să se ţină bine minte. Creditul Mobiliar se ocupă nu cu întreprinderi cari există, ci cu cele ce se vor fonda de 
acum înainte, a căror productivitate e cu totul necunoscută. Speculează pe speranţa acestei  productivităţi . Daca se 
întâmplă  însă să cumpere titluri a unor întreprinderi existente, preocupaţiunea Creditului nu va fi deloc valoarea 
intrinsecă a lor. Din contra, acţiuni industriale vechi, clasate, a căror valoare e cunoscută, nu dau loc la operaţii de 
bursă. Cu cât titlul e mai sigur cu atât speculaţia se depărtează de el; [î]l părăseşte pentru acţiile unei întreprinderi nouă, 
pe nesiguranţa valorii cărora se câştigă mai mult. Creditul Mobiliar urmează deci regula pe care o urmează orice om ce 
are bani disponibili şi vrea să opereze cu ei par comptant . Alege o hârtie discreditată, pentru ca mai târziu , când se 
suie cursul, s-o vânză . Deci Creditul Mobiliar poate cumpăra titluri rele, improductive , cu preţuri scăzute, poate să 
producă în mod artificial o hausse la bursă, să le desfacă pe preţuri urcate şi să-şi spele mânile în apa nevinovăţiei ca 
Pilat din Pont.
Afară de asta creditul era îndreptăţit de-a mai face următoarele operaţiuni :
 
2) Emisiunea de obligaţiuni proprii pentru o sumă egală cu cea plasată în subscripţiuni şi cumpărări .
3)  Vânzarea  sau amanetarea  tuturor efectelor, acţiunilor şi obligaţiunilor  câştigate şi schimbarea lor pe alte hârtii de 
valoare.
4) Propunerea, cesiunea şi executarea de împrumuturi şi întreprinderi de lucrări publice de tot soiul.
5) Împrumuturi Lombard pe amanet de acţii sau obligaţiuni, credit conto-curent .
6) Primirea de depozite în conto-curent .
7) Incasso în contul societăţilor mai sus numite, plata cupoanelor lor de dobânzi şi dividente şi alte mandate.
8) Instituirea unei case de depuneri pentru toate titlurile acestor întreprinderi.
 
Alte afaceri erau oprite, şi anume: Banca nu putea face specule pe timp la bursă nici specule pe premii .
Dar faceri de report [î]i erau permise , deşi acestea constituie o speculă de bursă, care forma o însemnată parte a 
tranzacţiunilor Creditului Mobiliar.
Aşadar afacerile Creditului Mobiliar sunt operaţii de haute-finance şi de speculă de bursă 1.
În anul întâi Creditul Mobiliar Francez n-a făcut decât afaceri pe cari le fac toate casele mari de bancă. În acel an 
a dat din asemenea afaceri un venit net de 7 582 722.
În al doilea an a creat trei întreprinderi: Société des Immeubles de la rue de Rivoli , Société Maritime , Société 
de[s] Chemins de fer Autrichiens . Beneficiile treceau peste zece milioane.
În anul al treilea societatea era în apogeul ei; întreprinderi varii i-au adus un beneficiu de 31 870 776 fr.
Dar chiar în acest an dările de seamă ale societăţii începură a deveni obscure şi mai puţin amănunţite. La 1860 
se declara o pagubă de 7 933 136 fr.,; iar la 1867 fondatorii societăţii, cari o admnistraseră în mod dictatorial , se 
retraseră . În adunarea acţionarilor
___________
 1 Max Wirth , Bankwesen , pag. 546 et sq . 
de la 30 noiemvrie 1867 succesorii lor mărturisiră că pagubele se ridicau la • • 47 542 000 franci. Societatea a trebuit să 
lichideze .
Ce s-a găsit în bilanţ ?
Că societatea Creditului Mobiliar era creditoarea Companiei Imobiliare pentru 80 de milioane şi că aceasta din 
urmă, încărcată de maidane şi case ce nu le putea nici vinde, nici închiria, nu era în stare a plăti nimic.
 
Totodată cată să recunoaştem — zice Courcelle-seneuil în Traité des operations de banque — că răul ar fi fost şi mai 
mare dacă s-ar fi emis, pentru 600 milioane sau pentru un miliard două sute de milioane, obligaţiuni de ale societăţii, precum ne  
puteam teme câţiva ani (lucru pe care la refuzat guvernul); sau daca societatea ar fi parvenit a pune în serviciul său o bancă de 
circulaţie. S-ar fi ajuns la o catastrofă cel puţin egală cu a lui Law .
 
Iată dar ce este Creditul Mobiliar. O încercare de-a  monopoliza  toate întreprinderile din ţară: împrumuturi, 
construcţii  , lucrări publice, fie ele  oricât  de hazardate. Odată titlurile  desfăcute  prin  manipulaţii  de bursă, treaba 
acţionarilor dacă ele produc ceva sau nu.
Din parte-ne se 'nţelege că nu putem opri pe nimenea de a-şi întrebuinţa capitalul cum pofteşte. Dar orice capital 
nu se poate întrebuinţa  decât  în anume moduri: sau în exploatare, servind a plăti pentru muncă, sau  plasat  în 
împrumuturi ipotecare, sau în negoţ, ajutând schimbul de mărfuri, sau în fine . . . în speculă.
Pentru milionari, pentru  Rotschild  şi Pereire, specula e cea mai rentabilă, pentru că ei o  domină; pentru 
capitalistul mic e de recomandat plasarea în titlurile unor întreprinderi nu viitoare, ci deja existente, al căror produs e 
ştiut, al căror venit e sigur.
Aşadar liber e oricine de-a specula capitalul său; legile o permit. Dar sigur este că prin speculă averea tuturor nu 
câştigă nimic. Ea câştigă prin producţie, prin negoţ, nu prin joc de bursă.               
Precum zece oameni muncesc împrejurul unei mese de joc de cărţi ziua şi noaptea fără ca suta de galbeni ce o au 
toţi împreună să se 'nmulţească sau să scază, ci trece din mâna celui naiv în mâna celui abil — o deplasare a aceleiaşi 
averi — aşa e aci. Milionarul abil care dominează bursa şi mişcările ei, care, când vinde acţii de Panama , produce 
hausse, iar când cumpără acţii ale Băncii Naţionale, produce baisse , va încasa diferenţele de la publicul întreg, ba va 
atrage din ce în ce mai multe capitaluri din provincie, detrăgându-le agriculturii, comerţului solid şi întreprinderilor 
solide şi aruncându-le în vârtejul unor întreprinderi nouă, cu viitor necunoscut şi c-o producţiune nulă poate.
Ceea ce am dori e ca presa că nu facă dintr-un institut a cărui esenţă e specula, producerea de hausse şi baisse la 
bursă fără privire la valoarea intrinsecă a titlurilor speculate , un institut naţional, menit a ridica comerţul, industria şi 
agricultura.
Nu voim deloc să discredităm societatea. Nu-i cunoaştem încă statutele, nu ştim ce anume operaţii va face. Poate 
chiar că ceea ce este a se fonda la noi să fi având cu totul caracterul unei bănci comerciale. Ceea ce constatăm însă este 
că: societăţile cîte sau format sub acest titlu pân' acum au fost societăţi de acţionari, al căror capital a fost în esenţă 
întrebuinţat la specule de bursă asupra unor titluri neclasate încă, bazate pe întreprinderi viitoare, cu un un produs 
incert, titluri al căror preţ de bursă se regula nu prin venitul ce produc, ci pe speranţa unui venit sau, şi mai rău, pe 
speranţa că ele se vor urca pân'la ultimo , indiferent dacă valoarea lor intrinsecă reprezintă ceva sau nu.
Facultatea pe care o bancă ca aceasta, ,,haute banque", o are întru a urca un titlu oricât lipsit de valoare intrinsecă 
până ce-l vinde şi a scădea un titlu oricât de solid până ce-l cumpără; facultatea de a urca cursul tuturor efectelor ei de 
portofoliu  când face bilanţul, pentru a împărţi şi dividente fictive, luate din capitalul primitiv; în fine puterea de a 
detrage capitalul celor lesne crezători din întreprinderi productive şi a-l abate la întreprinderi hazardate, toate acestea nu 
ne permit să ne felicităm tocmai mult de înfiinţarea ei. Dar, pentru a nu prejudeca , mărturisim că din cele scrise pân' 
acum nu putem decât presupune statutele. Daca operaţiile indicate în ele vor fi identice sau analoge cu cele din statutele 
Societăţii Generale de Credit Mobiliar din Franţa, nu va mai fi îndoială cu noua bancă e prematură pentru ţara noastră şi 
de un folos foarte discutabil chiar pentru ţările acelea în cari practica şi uzanţele creditului sunt mai cunoscute decât la 
noi. 
II
Continuăm prin a cita luminoasa dare de seamă pe care un economist german o face despre activitatea creditelor 
mobiliare*
 
Semnul caracteristic al tuturor acestor institute este speculaţiunea.
Pentru speculaţiune însă societăţile anonime pe acţii nu sunt potrivite. Societăţile anonime speculante aduc 
pagube atât proprietarilor lor, adecă acţionarilor, cât şi publicului. Ne mărginim la următoarele argumente esenţiale:
1. Afacerile de speculaţiune cer, după natura lor, o mare esperienţă de afaceri, o estraordinară repejune de 
concepţie şi de deciziune. Corespunzând în genere pe cale telegrafică pentru a încheia asupra a milioane, neavând 
adesea decât un minut de reflecţie, societatea nu poate merge bine. Directori cari ar posede asemenea calităţi nu se 
găsesc, pentru că asemenea oameni preferă a-şi face afacerile lor proprii. Dar, dacă se găsesc şi li se dă puterea 
discreţionară cerută, atunci societăţile sunt în pericol ca directorul lor sau să proceadă cu prea mare cutezanţă, sau să 
esploateze situaţia în folosul său propriu, lăsând numai şansele rele pe seama societăţii. Aceasta au dovedit-o procesul 
acţionarilor Creditului Mobiliar intentat consilierilor de administraţie, cari au fost condamnaţi în prima instanţă la plata 
a 60 milioane franci.
Consiliarii de administraţie ai Creditului Mobiliar au  câştigat  averi imense, pe când societatea mergea spre 
faliment.
Ani întregi se făceau către finitul anului tot soiul de manopere de bursă şi jurnalistice. (În sferele bursei se 
susţinea că faimoasa ştire tătărască despre luarea Sevastopolului fusese comandată de Creditul Mobliar ). Aceste 
manopere aveau de scop de a ridica  cât  se poate de mult cursul efectelor din cari consista portofoliul Creditului 
Mobiliar. Bilanţul se încheia dar cu cursurile cele mai urcate şi se împărţea o dividendă mare, care în realitate absorbea 
o parte a capitalului acţiunilor; căci, dacă s-ar fi făcut bilanţul câteva săptămâni mai târziu , după ce cursurile scăzuseră 
la nivelul lor natural, ar fi rezultat un deficit al capitalului primitiv.
Fiindcă aceste institute se fondaseră pentru motive de agiotagiu , adică fiindcă subscripţiunile nu se făcuseră 
din capul locului decât cu intenţia de-a urca cât se poate de sus acţiile nouă şi de a le vinde cu agio , proprietarii aceia 
ai acţiilor cari rămâneau cu ele la urmă erau totdauna în pagubă. Acţiile celor mai multe institute de credit stau sub 
pari; acele ale Creditului Mobiliar, nominal de 500 franci, urcate odată până la 1300 franci şi mai sus, au scăzut de la 
1869 la 162 franci.
2. Institutele acestea nu sunt stricăcoase numai proprietarilor lor, ci şi publicului. Faptul că unii speculanţi 
precum Rotschild, Pereire şi alţii au câştigat multe milioane cu operaţii financiare a orbit publicul într-atâta că se lăsa 
ademenit de făgăduinţa de a ajunge, pe calea puterii financiare colective, la aceeaşi ţintă. Făgăduinţa unor dividente 
mari se primi cu credinţă după exemplul evident al oamenilor din haute finance.  Aşadar nu numai că s-a subscris 
capitalul primitiv al unei mulţimi de institute de credit, ci s-au primit de bunăvoie şi obligaţiile lor . Institutele de 
credit, la început în perplesitate ce să 'nceapă cu capitalul — căci o bancă are nevoie de timp pentru dezvoltarea ei, ca 
orice altă afacere — nu s-au mulţumit numai cu a cumpăra efecte la bursă, ci participă la o mulţime de întreprinderi 
nouă pentru exploatarea de mine, fabrici şi alte stabilimente industriale, şi nu arareori se cumpărau afaceri vechi cari 
nu rentau ca bază a societăţii acţionarilor. Căci un timp oarecare era de sine înţeles între speculanţi că întreprinderi 
bune le esploatează cineva singur pe seama sa, iar cele rele se lasă unor societăţi de acţionari, întrebuinţându-se fraza 
comună, ,,că numai exploatarea în mare are perspectivă sigură de succes". Astfel detrăgând capitalul ramurilor de 
industrie deja existente şi îndreptându-le spre o plasare mai puţin rentabilă, pentru că nouă, au căşunat o mişcare 
neeconomică a capitalului, care trebuia să perturbe atât strângerea de capitaluri cât şi câştigul lucrătorului.
 
Ca dovadă uimitoare de exactitatea  deplină  a  descrierii economistului  german,  că esenţa unei  asemenea 
întreprinderi este specula, servă procedimentele de la noi.
Creditul Mobiliar nu există încă. Statutele lui sunt necunoscute, n-au fost tipărite încă; nici un decret al regelui 
n-au autorizat existenţa societăţii.
Ministeriul Comerţului şi Lucrărilor Publice de la noi e abia în stadiul de-a se informa daca persoanele 
fondatorilor sunt onorabile şi daca instituţia poate fi în folosul comerţului.
Ei bine — deja se speculează acţiile neexistente ale unei scietăţi neexistente .
Va să zică oameni cari au banii lor plasaţi în înscrisuri ipotecare, în efecte ale statului român, tot efecte sigure, 
vând aceste efecte sigure spre a cumpăra acţiile neexistente ale unei societăţi neexistente . Nimeni nu ştie nici ce va 
face societatea viitoare, nici ce soi de întreprindere va încuraja — totul e cuprins în caosul viitorului. Dar tocmai pentru 
că nimic nu e sigur, tocmai pentru că nesiguranţa absolută dă loc la speranţe exagerate, specula a şi pus mâna  pe 
ficţiune şi o vinde drept bani buni. E cu totul indiferentă pentru speculatori valoarea intrinsecă a viitoarelor titluri. Ei 
ştiu că la orice nouă emisie patronată de nume cunoscute se naşte hausse în piaţă şi cestiunea principală e de a vinde 
până e hausse. Deci, precum vede oricine, ei nici nu au titlurile în mână . Mai mult! N-au nici banii necesari pentru a le 
cumpăra, adică n-au nimic, nici bani, nici efecte, şi cu toate acestea câştigă bani.
__________
* Max Wirth, Bankwesen. 
Rugăm pe oricine să aprecieze aceste împrejurări şi să-şi facă o judecată despre natura lor.
 
[16 — 17 iulie 1881]
 
 
CREDITUL MOBILIAR ŞI JOCUL DE BURSĂ
 
Tratând materii financiare într-un ziar cotidian, avem două greutăţi de întâmpinat .
Una rezultă din subtilitatea materiei. Jocul de bursă, cu toate halucinaţiunile lui, ar cere un spaţiu mai întins 
decât coloanele unei foi. Mai ales că în lumea speculei intră tot ce o societate omenească are nesănătos, ruinat, pospăit, 
începând cu culisele teatrului şi sfârşind cu culisele bursei.
Toată lumea 'şi aduce aminte de afacerea Stroussberg; de acei duci şi conţi sileziani cari treceau drept fondatori 
ai societăţii ale cărei acţii le emiteau o haute banque ... papa Stroussberg.
Plasat-au acei oameni fondurile lor disponibile în acţii Stroussberg ? Ce să plaseze când n-aveau nimic? Dar au 
plătit poate primul vărsământ şi au jucat asupra diferenţei, pe prime, până la eliberarea integrală a acţiei sau, şi mai rău, 
au căpătat un număr de acţii gratis pentru iscălitura pusă sub documentul primitiv al fondaţiunii .
Dând Dumnezeu s-avem şi noi bursă în ţară, vom avea ocazia de a descoperi manoperile încâlcite ale agiotajului 
şi a le descrie aşa încât oricine să le priceapă.
Aşadar, cum am zis, subtilitatea materiei e o greutate. Pe puţine coloane trebuie să spunem mult într-o formă nu 
prea concisă , căci s-ar îngreuia înţelegerea.
A doua greutate e recapitularea continuă. Fiecare număr de gazetă e o scriere de sine stătătoare, încât cetitorul 
trebuie să înţeleagă tot ce-i spui, făr' a pretinde de la el ca să-ţi fi citit şi numărul trecut.
Aşadar recapitulăm, zicând : operaţiile de bancă se deosibesc esenţial în operaţii comerciale şi de speculă.
Cele comerciale sunt : negoţ de aur şi argint, schimb de bani, depozite, virimente, arbitraje cambiale , scont , 
conturi curente, emisiunea de bilete la purtător, împrumuturi ipotecare, comisiuni (Definiţia pe scurt a acestor operaţii 
în numărul d-alaltăieri).
Cari  sunt  operaţiile de  speculă? în esenţă foarte unilaterale: cumpărare de acţii sau de titluri  en gros şi 
specularea lor la bursă en detail . Acesta este cercul de activitate al marilor bănci (Rotschild, Bleichroder , Perreire ), 
acesta în fine al Creditului Mobiliar.
Dar o bancă comercială nu cumpără acţii şi titluri?
Nu.
Ea le ia în comision , de crede că sunt bune, şi trebuie să se încredinţeze dacă sunt bune, pentru că cei dendâi 
cărora le va vinde titluri sunt clienţii ei proprii, negustori şi capitalişti cu cari are a face de 30 — 40 ani şi mai bine, sunt 
aceia cari formează sfera creditului unui bancher comercial. Dar în comision le ia.
Pentru un mic comision  plătit de Societatea acţionarilor, pentru altul şi mai mic plătit de clienţi , bancherul 
comercial desface acţii bune ale unei întreprinderi industriale cu preţul lor normal, fără speculă, fără agiotaj . în cât le-a 
primit, le dă.
Câştigul poate fi mare numai daca afacerea e mare; încolo e foarte normal, precum şi plasarea e normală. Numai 
capitaluri disponibile i se pun la 'ndemână întreprinderii. Nu-şi vinde nimeni moşia ca să cumpere acţii.
Altfel e banca de speculaţie , altfel Creditul Mobiliar.
Aceste cumpără toate acţiile unei întreprinderi [engros ]. Indiferent daca întreprinderea e bună ori rea. Apoi le 
revinde în detail prin speculaţie , benificiind totdauna de diferenţe. 
Ne va întreba cineva cum se face speculaţia.
Ne vom încerca s-o descriem.
Să presupunem că e a se construi un drum de fier de la Bucureşti la Cernavoda care costă 50 de milioane, 
împărţiţi în 100000 de acţii [a] cîte 500 franci, de plătit în patru termene .
Va să zică titlul provizoriu pentru întâiul vărsământ costă 125 franci, total: 12 mil  . 500 000 pe care haute 
banque [î]i varsă, cumpărând astfel totalitatea titlurilor provizorii.
De 'ndată ce titlurile promit a se emite, oricare ar fi valoarea intrinsecă, ele sunt sigure de o hausse. De ce? 
Numai şi numai pentru că toţi speculanţii de profesie ştiu că, pe când banca de speculaţiune emite, titlurile se vor urca.
Această hausse este atât de bine de prevăzut încât în vederea ei se naşte un fel de cerşetorie de o speţie cu totul 
modernă, necunoscută în timpii reacţiunii .
După textul actului de fondaţiune acţionarii au să verse echivalentul hârtiei lor în patru termene . Toate acţiunile 
le-a luat Creditul Mobiliar.
Numaidecât creditul sau sindicatul ei de capitalişti e asaltat de cereri; oameni din societatea bună, dame din 
lumea mare, diplomaţi, balerine, judecători, săbiuţe politice vin a solicita cu multă umilinţă la uşa bancherului , care 20, 
care 60, care 100 de titluri provizorii.
Bancherul de comerţ are şi el amicii lui: negustori engroşişti , proprietari mari, meseriaşi însemnaţi, arendaşi 
bogaţi, tot oameni care-şi învârtesc capitalul în sudoarea frunţii, cu munca.
Dar iată amicii unei haute banque. Le monde cum s-are zice franţuzeşte şi le demi monde.
Şi credeţi că refuză ,,înalta bancă" de-a le da acestor oameni acţii?
Ferit-a sfântul .
Nu-i vorbă, să plaseze serios nu vrea nici unul. Nici n-au fondurile cuviincioase pentru a câştiga proprietatea 
integrală a acţiunilor pe cari le solicită .
Dar toţi ştiu că aceste acţii ce vor cota în hausse la bursă, din ziua întâia chiar, că speculatorii se vor arunca ca 
lupii asupra lor, rupându-se care de care să plătească o primă de 50, 100, 500 de franci chiar; că vor cumpăra, până ce 
ţine vârtejul , cu 150, cu 200, cu 600 franci chiar un titlu provizoriu , care a costat. . . cât ?              
125 franci al pari.
Dar cum va produce Creditul Mobiliar acest vârtej ?
Va împărţi titluri provizorii: 250000 (nominal la plata integrală 1 milion) unor persoane a căror aprobare şi 
vorbă sunt folositoare succesului afacerii, dar cari n-au nici atâta capital încât să-şi poată păstra chiar timp scurt acţiile. 
Asta e prima categorie, alaiul fără parale.
250 000 la persoane, asemenea în condiţii sociale înalte, dar destul de bogate pentru a conserva titlurile: alaiul cu 
parale.
250 000 la speculanţi de rând şi culisieri . Caracuda.
Preste tot 750 000 franci împărţiţi în 6 000 titluri provizorie din care fiecare dă dreptul la achiziţia ulterioară a 
unui titlu definitiv de 500.
Câteşitrele soiurile de oameni, lume mare, jumătate lume şi culise, de orice categorie s-ar ţinea, diplomat sau 
galopin , balerină sau adiutant domnesc, gazetar sau cinstit episcop, aşteaptă, prevede, dar mai cu seamă prezice hausse 
asupra acţiunilor. Toată puterea intereselor lor [î]i face să vrea hausse.
Sub asemenea auspicii se deschide bursa. Capitalistul serios şade la un colţ. îl cam tentează zgomotul. Ar vrea şi 
n-ar prea vrea.
Dar ceea ce am numit noi alaiul fără parale nu-şi poate păstra titlurile. Cei 150, 300, 450 franci ce i-a pus fiecare 
din sărăcimea înaltă în titluri devin simţitori prin lipsa lor! Ei vor să-şi realizeze hârtiile .
Titlurile se oferă la bursă.
Ce face banca de speculaţie sau Creditul Mobiliar? Le lasă să se vânză pe orice preţ? Nu.
Le cumpără ea singură cu primă.
Plăteşte 10, 20, 30 la sută primă. Nimica toată la 250 000. 
Vânzătorii sunt încântaţi  de-a fi realizat un beneficiu ş-o spun în gura mare, cu păreri de rău că n-au putut 
aştepta încă câteva zile pentru a vinde c-un curs şi mai ridicat.
Dar au vândut sau au conservat acţiile lor? Puţin importă . Vorbele lor sunt folositoare creditului afacerii şi atrag 
capitalurile.
Daca capitaliştii tot se mai sfiesc de-a cumpăra noua valoare, există un mijloc în genere infailibil de a-i atrage: 
acela de-a face să-i joace pe dinaintea ochilor o mare mişcare de afaceri.
Daca capitalistul vede  vânzându-se  succesiv la bursă douăzeci de mii de acţii ale Creditului Mobiliar, sau 
patronate de el, c-un preţ care oscilează uneori, dar în linie generală se tot urcă mereu, de fier să fie şi tot se ispiteşte să 
cumpere. şi 'ntr-adevăr , îşi zice el, un titlu de 125 care se vinde azi cu 150 nu va face mâini 160 poimâini 170? Mai 
ştii? 165 tot o fi făcând daca se vinde cu preţul acesta, daca căutarea lui e egală cu oferta, ba chiar superioară, daca 
beneficii considerabile au fost realizate de-o mulţime de persoane onorabile şi de consideraţie cari au cumpărat, 
revândut şi şters diferenţele.
Sărmanul de el!
El nu ştie că Creditul Mobiliar însuşi a vândut şi a cumpărat înaintea ochilor lui; că acest vârtej de afaceri a fost 
jucat anume pentru el, ca să-i ia ochii şi să-l atragă cu bănişorii lui, strânşi unul cîte unul şi cu greutate.
Dar cine o ştie asta? Nimeni.
Cei abili se cam îndoiesc ei, dar la umbră ce le pasă. Daca ştiu taina, câştigă şi ei asupra diferenţelor şi pace 
bună. Dar chiar cei abili nu sunt siguri. Pentru că, când agenţii de schimb merg în fiece dimineaţă să ia ordine de la 
Creditul Mobiliar sau de la haute banqne , li se dă la unul sau doi din ei ordin de a vinde (ofertă puţină) şi la 40 sau 50 
ordin de a cumpăra (căutare multă). Dar nici un agent de schimb nu ştie ordinele date confraţilor lui, nici ştie de cătră 
cine i-a fost date.
Legea, reglementele , obiceiul şi, mai mult decât orice, interesul lor propriu, [î]i face pe toţi foarte discreţi .
Astfel se petrec lucrurile.
În  măsura  în  care  capitaliştii  serioşi  cumpără  titlurile  urcate  prin  această  comedie,  Creditul  Mobiliar 
augmentează ordinele de vînzare sau diminuează ordinele de cumpărare, după curs, nu zi cu zi, ci sfert de ceas cu sfert 
de ceas, până ce toate titlurile sau cea mai mare parte a lor, sunt plasate.
Să admitem acum că în decursul acestei operaţii prima s-a ridicat numai cu 30 la sută. La fiecare titlu provizoriu 
ar fi un câştig de 37,50 adecă titlul provizoriu de 125 s-ar vinde cu 162,60, lucru nu tocmai de mirare când am văzut 
titlurile primului vărsământ al Băncii Naţionale vânzându-se cu 500.
Ştim de la început însă că 6 000 titluri au fost împărţite al pari la alaiuri . Va să zică Creditul Mobiliar a speculat 
numai 94 000.
De la 94 000 cîte 37,50 premiu e în total                              3 525 000.
Dar a cheltuit spre acest scop:
1. Prima de 10% plătită subscriptorilor din înalta sărăcime .    25 000
2. Curtaj (samsarlâc )  ……………………………………… 305 500
3. Gazetarii , administraţia, pierderile ……………………… 144 500   475 000
                                                                                                             3 050 000
Adecă un câştig de 3 milioane, învârtind un capital [de] 12 milioane şi jumătate în curs de două - trei săptămâni .
Daca însă banca ar fi plătit integral emisiunea toată şi ar fi emis titlul cu 500, al pari, câştigul era de patru ori pe 
atât de mare, era de 12 200000, învârtind un capital de 50 000 000 câteva săptămâni .
Precum se vede din cele de mai sus, asemenea operaţii de bursă nu se pot face de bancherii de comerţ. Numai o 
haute banque cu zeci de milioane capital disponibil sau numai o societate de acţionari al cărei capital se 'ntrebuinţează 
la agiotaj poate întreprinde a urca şi a scădea titlurile după voinţă. Pentru a înlătura contramina , adecă a împiedica 
operaţiunile în senz invers al altor case puternice, cari ar zădărnici şi hausse şi baisse a bancherului sau a Creditului 
Mobiliar, casele acestea se atrag asemenea cu o parte aliquotă la câştig , ceea ce se cheamă a le primi în sindicat. Toate 
operaţiile acestea sunt independente de caracterul oamenilor. Bărbaţii cei mai onorabili cari ar lua parte la cumpărarea 
e 'n gros 
şi speculaţiunea en detail de titluri nouă nu se pot purta altfel decât cum le dictează natura întreprinderii lor. Ceea ce e 
rău e natura însăşi a operaţiunilor de haute banque şi de credit mobiliar, nu oamenii ce le fac.
Ne rezervăm pentru altă dată a arăta dezastrele morale ce le cauzează asemenea întreprinderi, precum şi crizele 
comerciale cărora le dau naştere, mai cu seamă pe o piaţă de efecte relativ nouă, inexperienţă , ademenită cu atât mai 
lesne de lăcomia câştigului .
 
[18 iulie 1881]
 
 
SOCIETATEA DE CONSTRUCŢIUNI
 
Ce rol joacă Creditul Mobiliar pe lângă Societatea de Construcţiuni care e a se înfiinţa paralel cu el?    
Mărturisim că nu ştim. Nu vedem deloc necesitatea unui Credit Mobiliar alături cu Societatea. Are nevoie 
aceasta ca Creditul să-i plaseze titlurile? Dar plasarea o poate face orice bancă, fără să scumpească acţiile, fără să le 
speculeze ; vânzându-le pe preţul de emisiune şi încasând un mic comision din partea Societăţii şi din partea clienţilor 
ei.
Ce afacere mai clară, mai puţin complicată  decât  de-a depune acţiile la o Casă de bancă care vrea să  se 
'nsărcineze cu aceasta şi de-a le lăsa să fie vândute , fără speculă, fără agiotaj, către orice om ce voieşte a-şi plasa 
economiile în ele? Dar acţiile Societăţii se pot încredinţa chiar la mai mulţi  deodată. Toţi ar putea fi comisionari ai 
Societăţii şi desigur că toţi ar fi bucuroşi de-a face o atât de bună afacere la care nu se cere rizicul nici unui ban din 
capitalul propriu, la care nu se cere decât ca ei să aibă încredere că întreprinderea va fi în folosul clienţilor lor.
Dar vezi că într-o procedare atât de limpede n-ar mai fi loc pentru agiotaj şi pentru jocul de bursă şi de-aceea o 
vedem înlăturată.
De-aceea în decursul discuţiei am lăsat cu totul la o parte Societatea de Construcţiuni şi Lucrări Publice, care n-
are a face cu Creditul Mobiliar şi care poate exista de sine. Daca această societate află destui acţionari cari să crează că, 
prin clădiri ce le-ar face în Bucureşti şi aiurea, capitalul lor e bine plasat, nu avem nimic de zis. De zidit va trebui să 
zidească ceva această Societate şi daca acţionarii nu vor fi răpiţi de curentul agiotajului spre a plăti pe acţii mai mult 
decât fac, daca se vor zidi case c-o valoare locativă bună, adică cari se pot închiria cu preţ sau vinde lesne, acţionarii 
pot vedea capitalul lor producând însemnate venituri. Dar dividendele vor fi determinate prin venitul real al clădirilor , 
venitul acestora pe valoarea lor reală. Valoarea reală se socoteşte lesne.  Costul materialului brut şi al locului, plus 
munca întrebuinţată la construire , plus dobânda capitalului care-a servit la clădirea casei. Bine condusă, o asemenea 
afacere poate fi rentabilă şi începe a fi hazardată numai atunci când , prin supraproducţiune , se clădesc mai multe case 
decât trebuiesc, cari apoi nu se pot nici închiria, nici vinde la nimenea. Din momentul în care acţia se liberează şi în 
măsura în care banii sunt băgaţi în clădire, ea corespunde cu valoarea acelor clădiri.
Orice acţionar are dreptul de-a exige ca să se facă clădiri, ca banii lui vărsaţi să se reproducă în valori reale, să le 
creeze pe acestea.
Dar nu vedem, precum am zis, necesitatea creării unui Credit Mobiliar pentru acest scop. O casă de bancă 
comercială sau Banca Naţională se poate însărcina cu vânzarea al  pari sau pe un preţ de emisiune oarecare a acţiilor 
Societăţii de Construcţiuni, luând un comision la sută. Dacă afacerea e solidă, dacă fondatorii inspiră încredere, dacă în 
sfârşit bancherul comisionar e cunoscut ca om ce distinge o afacere bună de una rea, capitaliştii vor merge la casa sa şi 
va plasa fiecare în acţii atât cât va voi sau [î]i va da mână .
Apoi nu-i asta intenţia Creditului Mobiliar. 
Creditul Mobiliar [î]i stă la spate pentru a specula acţiile Societăţii de construcţiuni, pentru a le vinde peste pari, 
peste cât vor face vreodată, puţin păsându-i dacă Societatea de construcţii va fi în stare, cu toată munca şi cu toate 
şansele, să reproducă în valori reale, în clădiri, echivalentul sumelor plătite de acţionari pe hârtiile lor. Societatea de 
construcţii nu-i decât un pretext pentru ca Creditul Mobiliar să speculeze.
Văzut-au cineva acţii de-ale Societăţii de Construcţii puse la dispoziţia subscripţiunii publice? Nu. Sindicatul a 
acoperit singur prima emisiune. Pentru a păstra cele 20000 acţii? Pentru a le plăti integral şi a avea proprietatea lor 
integrală? Aida de! Cine ar crede-o una [ca] asta. Atunci n-ar fi o asociaţiune de hautes banques . Pentru a urca cât se 
poate de mult preţul acţiilor şi pentru a le desface scump, indiferentă fiind valoarea lor intrinsecă.
 
[19 iulie 1881]
 
 
[,,«OBSERVATORUL » DIN SIBIIU ..."]
 
,,Observatorul  " din Sibiiu a contractat maniera de-a vorbi  atât  de amar în privinţa unor lucruri cu totul 
secundare şi de-a face insinuaţiuni  atât  de gratuite la adresa unor oameni pe cari nici [î]i cunoaşte  încât  merită să 
relevăm măcar o dată acest defect al confratelui nostru din Ardeal.
În unul din numerele trecute am publicat o corespondenţă trimisă de lângă Mureş, primită cu stampilia oficiului 
postal din Târgul-mureşului . Fără a împărtăşi întru toate vederile corespondentului şi fără a le patrona , am crezut că e 
o încercare de-a descrie în mod obiectiv evenimentele din urmă; deci am publicat - o fără comentarii, lăsând încolo 
răspunderea cuprinsului asupra autorului. Deodată ne pomenim cu ,,Observatorul " că ne insinuă cumcă noi am fi 
fabricat corespondenţa pe malurile  Dâmboviţei  şi că ne  inspirăm  dintr-un organ  ardelean  oarecare.  Presupunerile 
acestea sunt gratuite. Ne-am abţinut aproape totdeuna de-a rosti vro opinie asupra politicei consângenilor noştri din 
Ardeal şi ne-am mărginit, pe cât ştim, la dări de seamă despre fapte cari s-au petrecut fără a le comenta . Departe dar de 
noi de-a voi să sporim sciziunile ce vor fi existând deja între românii din Ardeal. Pentru a da consilii pozitive ar trebui 
s-avem dreptul de-a le da şi siguranţa că, urmându-se , vor avea succes.
Pentru a face critică am trebui să putem îndrepta.
De unde dar acea picătură de fiere în vârful condeiului care ni se adresează prin ,,Observatorul "? Nu ştim şi 
poate nu e nici important ca s-o ştim.
 
[22 iulie 1881]
 
 
CREDITUL MOBILIAR ŞI PRESA CAPITALEI
 
Am dovedit, presupunem, îndeajuns că o societate de credit mobiliar e o haute banque a cărei activitate consistă 
în a cumpăra en gros şi a specula en detail efectele unor întreprinderi mai cu seamă viitoare.
Calea comercială şi ordinară de-a desface acţiile unor întreprinderi viitoare e subscripţia publică, ireductibilă , 
precum a fost aceea a acţiilor Băncii Naţionale, acea a împrumuturilor făcute în, ţară. Caseriile publice sau Case de 
bancă, Banca Naţională în fine, 
se pot însărcina oricând cu asemenea lucruri, precum am văzut mai zilele trecute deschizându-se subscripţia pentru 
înfiinţarea unei fabrice de hârtie , al cărei debit e garantat întrucâtva prin furnitura cancelariilor statului.
Tot asemenea cale am recomanda şi Societăţii de Construcţiuni şi Lucrări Publice, dorind însă ca ea, prin lege să 
fie esclusă de la  restaurarea monumentelor  istorice precum: mănăstiri, biserici etc. cari, după natura lor, esclud 
întreprinderea în genere, necum întreprinderea anonimă pe acţii. S-ar putea întâmpla bunăoară ca mănăstirea Radu - 
vodă  ,  un  monument  rar  de  arhitectură,  să  fie  restaurată  a  la  Goldenherg  (Montaureanu  ),  căci  fidelitatea 
reconstrucţiunii de monumente n-a fost nicicând partea tare a unei societăţi de acţionari.
Cu această restricţiune , Societatea de Construcţiuni [î]şi poate face evoluţiunea ei de afaceri bune ori mediocre, 
cu  rizic  mai mare ori mai mic al capitalului acţionarilor. Fără îndoială vom releva că soarta celor mai multe din 
„societăţile de construcţie" (Baugesellschaften şi Baubanken ) din străinătate n-a fost tocmai strălucită; dar un folos real 
tot au adus. Au dat de lucru meşterilor zidari şi arhitecţilor şi aceştia au produs bunuri reale ... Au supraprodus adeseori; 
au făcut case ce nu-i trebuiau nimărui, dar un substrat material totuşi au avut aceste întreprinderi.
Nici un substrat real la Creditul Mobiliar.
Funcţiunea lui organică nu este a produce, ci a cumpăra en gros şi a vinde en detail acţiile unor întreprinderi de-
o natură necunoscută. Nu numai că e indiferent daca întreprinderile sunt bune sau rele; din contra Creditul Mobiliar va 
prefera să cumpere  en gros  acţii  discreditate  , rele, a unor întreprinderi ce nu se  rentează  , pentru a le urca prin 
manopere de bursă şi jurnalistice şi a le revinde c-un mare folos, puţin păsându-i dac-a vândut publicului valori sau 
maculatură .
Sumele ce le  câştigă  o întreprindere comercială sau industrială nu le-a pierdut  nimenea. Ele  sunt  produsul 
muncii. Sumele pe cari specula le câştigă , le-a pierdut totdauna cineva. Acţionarul ce-a cumpărat cu 150 o acţie urcată 
prin agiotaj şi care nu face în realitate decât 80 a pierdut 70 franci cari [î]i sunt detraşi şi lui şi producţiunii şi cari au 
intrat ca o picătură în marea milionarilor .
Am zis că titluri cu valoare necunoscută se urcă de către Creditul Mobiliar prin manipulaţii de bursă şi 
jurnalistice.                                  
Amândouă au început deja. Fără ca existenţa Creditului Mobiliar să fi fost autorizată prin vrun decret al regelui, 
acţiile lui sunt deja obiectul celei mai vii specule. Culisieri ce n-au nici acţii, nici bani, nici speranţa de a avea vrodată 
vrouna din două, urcă deja titlurile în piaţă.
De ce?                        
Pentru că Creditul Mobiliar începe cu sine însuşi cu maniera sa de-a opera. Îşi speculează acţiile sale proprii, 
indiferent de va avea afaceri sau nu, indiferent daca acele afaceri vor produce ceva sau nu.
 
Aceasta e independent de caracterul oamenilor, necesităţile profesiunii speculaţiunii sunt imperioase , nu scapă nimeni 
de ele (Courcelle-Seneuil).
 
Venim la manipulaţiunile jurnalistice.
,,L'Independance roumaine" a relevat  întâi  faptul că d.  Vermont  a oferit tuturor  redacţiilor  cîte un frumos 
memoriu litografiat , împreună cu cîte un bilet de 500 franci, în schimbul câtorva cuvinte bune. ,,Timpul", adaogă foaia 
franceză, în loc de a lua de păr ocazia ce i se dădea de-a se domiri , a dat afară pe d. Vermont cu micul său pachet .
Lucrul are nevoie de-o mică rectificare. Noi n-am dat pe nimeni afară, de vreme ce ştiam că d. în cestiune nu era 
decât trimisul cuiva, şi acel cineva e d. Boerescu. Când d. Boerescu propune unui ziar de-a trece o reclamă sub rubrica 
articolelor de fond pentru 500 de franci cată să admitem că d-sa, ca fost jurnalist, a prefăcut asemenea inserţiuni şi 
reclame în articole de fond pentru o plată oarecare şi că crede cumcă asemenea lucruri sunt corecte. Se 'nţelege că d-sa 
nu poate măsura oamenii şi lucrurile decât  cu măsura sa proprie şi de aceea nu ne mirăm deloc că a avut până  şi 
îndrăzneala de-a propune Maiestăţii Regelui subscripţiunea la întreprinderile sale şi de-a utiliza această subscripţiune ca 
mijloc de reclamă punând toate ziarele din străinătate şi din ţară s-o trâmbiţe cât se poate 
de tare. Daca afacerea va ieşi rău d. Boerescu nu va pierde nimic; demult îşi va fi retras fondurile angajate în Creditul 
Mobiliar; dar ceea ce ar  rămânea compromis ar fi semnătura regelui.
Dar să lăsăm astea.
Destul că ceea ce ,,Independance roumaine" povesteşte e în esenţă adevărat. Aproape toate ziarele din capitală 
au introdus în coloanele lor drept articol de fond, drept prim Bucureşti, reclama Creditului Mobiliar. Escepţie au făcut 
„L'Independance roumaine", „La Bourse ", ,,Binele public" şi „Poporul".
Celelalte toate, inclusiv ,,Românul", a prefăcut inserţiunea litografiată în câte un lung articol de fond.
Dar „Românul" merge şi mai departe. Vrea să ne domirească pe noi asupra Creditului Mobiliar. Totodată ne 
citează o mulţime de persoane onorabile, cari pot fi mai plăcute « Timpului»" ce iau parte la fondare .
Negreşit foarte onorabile!
Atât de onorabile încât , deşi au o influenţă politică determinantă asupra ,,Timpului", nici una nu s-au folosit de 
această influenţă pentru a ne cere să apărăm în coloanele acestei foi interesele capitalului lor angajat în Creditul 
Mobiliar. Atât de onorabile încât a însărcinat c-un asemenea rol pe redactorul ,,Românului' şi nu pe noi, a însărcinat pe 
acel samsar şi cointeresat în afacere care împle pagina întâia a foii guvernamentale cu articole ce privesc buzunarul său 
propriu înainte de toate. Atât de onorabile încât ştiu a deosebi pe publicist de samsar şi i-au lăsat ,,Românului" sarcina 
de-a apăra un institut de bancă a cărui esenţă e speculaţiunea.
Şi de-aceea le suntem recunoscători ! De aceea am fost liberi de-a discuta cestiunea Creditului Mobiliar din 
punctul de vedere al intereselor economice ale ţării, iar nu din acela al pungii redactorului „Românului". De aceea am şi 
reprodus opinia lui Courcelle-Seneuil că natura operaţiilor unui credit mobiliar e independentă de natura capitaliştilor .
Aceştia pot fi foarte onorabili; operaţiile nu  rămân  mai puţin hazardate, mai puţin avizate la  câştigul  prin 
speculaţiunea capitalului, iar nu prin plasarea lui în întreprinderi productive.
Repetăm deci că liber e oricine de - a - şi întrebuinţa capitalul fie în producţiune, fie în speculaţiune. Ceea ce 
contestăm însă e că speculaţiunea ar fi un element folositor în economia generală a unui popor. Ea e legal corectă, ea 
poate fi corectă în toate privirile. Niciodată nu va ajunge însă a da unei acţii, unei întreprinderi, unui titlu o valoare 
intrinsecă mai mare de cum o are în sine. Speculaţiunea e în stare a urca preţurile, nu a înmulţi sau adăoga bunurile şi 
valorile .
Cât despre noi, lăsăm ,,Românului" lucrativa sarcina de-a face reclamă pentru Creditul Mobiliar, precum a făcut-
o pentru Stroussberg, pentru răscumpărare (cea mai populară cestiune... impusă de la Berlin), pentru împământenire 
(categoriile costinescu ), şi ne permitem a ruga pe samsarul cointeresat al afacerii ca să nu ne mai domirească .
Ne domirim noi singuri cu mult mai bine.
 
[23 iulie 1881]
 
 
[,,«PESTHER LLOYD», OFICIOSUL..."]
 
„Pesther Lloyd", oficiosul ministeriului unguresc, ne spune că în cestiunea Dunării au intervenit o  pauză  . 
Concertul european, comparat cu un sextet de muzică instrumentală , începuse a se pierde în nişte disonanţe atât de 
ascuţite încât s-a găsit cu cale de-a suspenda deocamdată execuţiunea piesei muzicale. Daca toate simptomele de pân' 
acum nu vor fi înşelând , zice oficiosul, atunci nici va fi cu putinţă de-a se ajunge vreodată la o înţelegere. 
Cestiunea de căpetenie pentru organul unguresc este însă daca Austro-Ungaria ar avea vreo cauză să regrete lipsa unei 
asemenea înţelegeri. După el neizbutirea Comisiunii Mixte şi neprimirea ei în condiţiile propuse de Austro-Ungaria ar 
aduce ca consecuenţă naturală desfiinţarea Comisiei Europene de la Galaţi, o împrejurare care nu e deloc de natură de-a 
inspira teroare sferelor politice din monarhia austro-ungară.
,,Pesther Lloyd" revine aşadar la ameninţarea făcută şi de ziarele din Viena că daca Comisia Europeană nu s-ar 
arăta destul de mlădioasă în cestiunea anteproiectului, monarhia vecină îşi va retrage reprezentantul din sântul ei şi ea 
va înceta de-a exista de jure.
Fără a şti daca celelalte puteri sunt dispuse de-a împărtăşi numaidecât punctul de vedere al Austriei şi daca ar 
renunţa atât de lesne de-a fi reprezentate la Dunărea de Jos numai pentr-o trecătoare nemulţumire a Austriei şi făr' a 
prevedea de pe acum ce mijloace vor întrebuinţa ele pentru a mănţine interesele lor şi ale libertăţii de navigaţiune chiar 
atunci când Austria s-ar retrage din concertul lor, constatăm cu părere de rău că posibilitatea ca Austria să-şi retragă 
delegatul din Comisia Europeană va exista  şi atunci când aceasta va admite existenţa Comisiei Mixte. Aceasta rămâne 
chiar teama generală că scopul monarhiei vecine e să substituie Comisiei Europene, reprezentantă a tuturor puterilor, 
Comisia sa mixtă, în care ar şti a-şi asigura preponderanţa. După ce regulamentele vor fi votate, după ce se va constitui 
Comisia Mixtă ca organ autonom de supravegheare şi ca autoritate unică pe Dunăre, ce va fi mai uşor decât ca puterile 
ce n-ar mai avea nici un interes la existenţa Comisiei Dunărene din Galaţi să-şi retragă reprezentanţii de acolo? Comisia 
din Galaţi ar înceta de-a exista şi cea mixtă ar intra ca moştenitoare ab intestato în toate drepturile celei dendâi . Aşadar 
în orice caz posibilitatea unei retrageri a delegatului austriac din Comisia de la Galaţi nu numai că rămâne în picioare şi 
după primirea anteproiectului, ci devine mai mare, mai probabilă chiar. Acum cel puţin Austria are un interes la 
existenţa Comisiei din Galaţi. De va primi sau nu va primi anteproiectul, această comisie e totuşi un organ înlăuntrul 
căruia interesele Austriei sunt reprezentate. Dar interesul şi mai mare consistă în speranţa că la urma urmelor această 
Comisie tot va primi anteproiectul cu oarecari modificări. Pe când dacă Comisia Europeană ar înceta de a exista înainte 
de-a institui pe cea mixtă, n-ar mai exista nici o autoritate internaţională pe Dunăre şi articolele respective ale Tratatului 
de la Berlin ar rămânea pur şi simplu fără obiect. Ar rămânea ca Austria să se aranjeze prin tractate unilaterale cu 
puterile ţărmurene şi nu ştim dacă acestea ar fi dispuse a face chiar acele concesii pe cari e în stare a le face Comisia 
Europeană,
 
[24 iulie 1881]
 
 
[„PRIN DECRET REGAL..."]
 
Prin decret regal cu data de 20 iulie Consiliul comunal din Iaşi e dizolvat. Dăm aci motivele principale din 
raportul d-lui C. A. Rosetti, pe cari le vom discuta numaidecât .
 
Am primit un raport de la d. prefect al judeţului Iaşi prin care-mi arată că actualul Consiliu comunal de Iaşi, de la instalarea 
sa şi până astăzi, nu s-a ocupat câtuşi de puţin de interesele comunei, spre a putea face o bună administraţiune,după cum alegătorii 
erau în drept a se aştepta de la d-lor.     
Mai în toate şedinţele Consiliului comunal s-au petrecut acte de natură a turbura ordinea publică, şi  prin puţinul timp 
întrebuinţat la lucru, prin discuţiuni de natură ilegală, au probat lipsa de îngrijire şi pentru interesele comunei şi pentru lucrul public.
Corpurile legiuitoare au regulat modul plăţii către comună a sumei de 10 milioane acordate Iaşului de Camera Constituantă. 
Consiliul, prin fraze cari atrăgeau asupra Corpurilor legiuitoare şi asupra guvernului ura şi dispreţul cetăţenilor ieşani , a nesocotit 
acea lege, despreţuind bunavoinţa cu care ţara a oferit să facă mai mult pentru Iaşi, decât se hotărâse la început, şi a refuzat totul, 
căutând d-nii consilieri să probeze că numai d-lor singuri voiesc binele localităţii . 
Acest act al consiliului contra unei legi binefăcătoare a adus mare pagubă comunei şi ş-a atras dezaprobarea marei majorităţi a 
locuitorilor acestui oraş, după cum se probează şi prin suplica primită la minister, subscrisă de 331 cetăţeni, contra  procedării 
Consiliului comunal.
A refuzat cu stăruinţă d' a recunoaşte dreptul de cetăţenie acordat la mai mulţi străini de către puterea legiuitoare, pe baza 
Constituţiunii,  criticând  pururea legile respective şi  atrăgând  prin discursuri  învăpăiate  ura şi dispreţul cetăţenilor, şi asupra 
împământeniţilor şi asupra puterii legiuitoare, care-a acordat împământenirea .
Acest caz s-ar putea lua drept un act de rebeliune, deoarece se refuză recunoaşterea legilor votate de Corpurile legiuitoare şi 
sancţionate de puterea esecutivă, după formule constituţionale.
 
Vom observa la punctul întâi că bunurile cedate de stat comunei Iaşi sunt şi azi departe de-a preţui zece milioane 
şi că era de datoria Consiliului comunal de-a cerceta cu de amănuntul dacă valoarea reală a acelor bunuri era în adevăr 
acea ce, după legea votată de Constituantă, i se cuvine Iaşilor. Pe de altă parte guvernul, dând c-o mână acele milioane 
sub forma de mai sus, a supus oraşul la darea fonciară de care acesta era scutit. Ceea ce se dădea comunei li se lua 
contribuabililor; prin urmare nu există nici o cauză pentru care comuna Iaşi ar putea fi mulţumitoare guvernului d-lui 
Rosetti.
Cât despre suplica de 311 iscălituri pe care cetăţenii ieşeni i-ar fi adresat-o d-sale, trebuie să constatăm că d. 
ministru de interne nu se sfieşte a cita în raporturile sale cătră rege acte apocrife , cu iscălituri căpătate prin subrepţiune 
şi escrocherie . O mână de oameni fără căpătâi şi fără meserie hotărâtă au colportat o suplică cu două înţelesuri, căreia 
d. Rosetti [î]i dă înţelesul ce voieşte d-sa. O sumă de persoane onorabile şi-au retras prin declaraţii publice iscălitura de 
pe acea suplică colportată de nişte înşelători, încât trebuie în adevăr cineva să aibă lipsa de pudoare a şefului uliţei şi 
pungaşilor Bucureştilor ca să citeze un asemenea act într-un document oficial.
Un act de rebeliune numeşte d. Rosetti opunerea consiliului comunal de-a înscrie în liste pe noii săi cetăţeni.
Dar oare consiliul comunal e de vină dacă deputaţii guvernamentali iau mită şi pretind mită ca să încetăţenească 
oameni ce nu  împlinesc  condiţiile stipulate de Constituţie? Vina consiliului comunal e că în Cameră există oculte 
biurouri de împământenire cari pentru bani ar încetăţeni şi pe dracul!
O lege votată de Adunare trebuie să fie în acord cu Constituţia, Nefiind în acord, ea e nulă şi neavenită şi nimeni 
nu poate obliga nici pe cetăţeni, nici pe consiliile comunale de-a aplica voturi câştigate prin mită şi anticonstituţionale .
Iată la ce se reduce rebeliunea d-lui C.A. Rosetti. Şi mai vorbesc de rebeliune patronii republicei de la Ploieşti şi 
eroii nopţii de la 11 februarie?
Dar, se 'nţelege . D. C.A. Rosetti vrea să aibă cu orice preţ partid roşu în Moldova, de aceea-i trebuiesc noii 
cetăţeni de orice provenienţă ar fi. Jidanii i-au făcut primire în 1857, pe când orice suflare românească întorcea spatele 
acestui grecotei născut să  trădeze toate interesele naţionale ale acestei ţări; jidanii 'i vor forma şi partidul roşu din 
Moldova care la urma urmelor nu se poate compune numai din fizionomii confiscate ale poliţiei secrete.
 
[25 iulie 1881]
 
 
[„LA ARTICOLUL NOSTRU ..."]
 
La articolul nostru Creditul Mobiliar şi presa capitalei „Războiul"-Weiss răspunde:
 
Deşi noi n-am combătut până acum aceste întreprinderi noi, fiind din numărul acelora cari au anunţat înfiinţarea numitelor 
instituţiuni, totuşi aceasta n-am făcut-o nici ca articol de fond. nici ca    prim  Bucureşti n-am scris o singură frază care s-ar putea 
califica de  reclamă plătită; din contră  ne-am ţinut în ce rezervă  aşteptând  să vedem statutele şi numele acelora cari compun 
consiliurile de administraţie; Atunci ne vom pronunţa cu aceeaşi independenţă pe care am păstrat-o totdauna în asemenea ocaziuni 
şi fără a ne lăsa să fim influenţaţi nici de cei interesaţi, nici de ziarele cari s-au pronunţat deja în această privinţă. 
,,Războiul" nu s-a vândut şi nu se va vinde nimărui, şi ne îndoim că ,,Timpul" a citit cele scrise de noi asupra 
Creditului Mobiliar şi Societăţii de Construcţiuni, căci altfel nu ne-ar fi făcut onoarea  d' a  ne pune şi pe noi în 
categoria organelor care au trâmbiţat , în formă de revistă reclamă , avantajele economice ale societăţilor în cestiune, 
în schimbul unui meschin interes bănesc.
Aceasta am găsit de cuviinţă a răspunde celor zise de „Timpul", pentru ca niminea să, nu fie indus în eroare 
asupra atitudinii noastre faţă cu Creditul Mobiliar şi cu Banca de Construcţie.
 
Reproducem acest răspuns spre satisfacţiunea colegilor noştri de la ,,Războiul"-Weiss. în privirile celorlalte ziare 
aserţiunea noastră rămâne exactă.
 
[25 iulie 1881]
 
 
[„SPRE RĂSĂRIT, NU SPRE APUS!..."]
 
Spre răsărit nu spre apus! e titlul unui articol al ziarului ,,Berliner Boersen-courier " în care propune ca valurile 
superfluenţei populaţiunii germane, cari acum se îndreaptă spre America, să emigreze pe viitor în România.
Îl reproducem întreg:
 
După ce în articolul nostru din urmă am enumerat motivele cari fac ca concentrarea emigraţiunii germane spre 
America să fie o pagubă atât pentru Europa, cât şi pentru Germania îndeosebi, vom cita acum câteva împrejurări cari, 
după a noastră părere, constituie o dovadă suficientă că emigraţiunea germană poate să fie păstrată continentului 
nostru, ba poate să devină chiar folositoare intereselor naţionale ale Germaniei. Credem că ţările dunărene, îndeosebi 
România, sunt apte într-o măsură estraordinară de-a primi în număr mare colonişti germani.
Avem înainte de toate două motive esenţiale:  întâi înlesnirea  mai mare, deci şi  hotărârea  mai uşoară de 
reîntoarcere pentru emigranţii aceia cari ar fi căutat de lucru în numita ţară străină şi ar fi aflat câştig , al doilea, 
mănţinere unor relaţii naţionale mai vii cu ţara mumă .
Elementul german, după toate predispoziţiile lui, nu e tocmai înclinat de-a se amalgamiza cu populaţiunile din 
orientul Europei, ci a arătat  pân' acum  din contra tendenţa de a-şi păstra caracterul naţional. O dovadă pentru 
aceasta sunt saşii din Transilvania cari pân-în ziua de azi au păstrat în decurs de secole fiinţa lor germană şi datinele 
germane.
E prea adevărat că munca fizică numai nu e atât de bine plătită în România, ca în America. Dar inteligenţa şi 
spiritul de întreprindere au un teren mult mai favorabil în noul regat. În România sunt în multe locuri semne clare că 
se află însemnate gisimente de petroleu;  pături de cărbuni de pământ asemenea nu lipsesc, şi, daca bogăţiile acestea 
au rămas pân' acum paragină şi neutilizate , cauza e numai lipsa de drumuri şi comunicaţiuni . Aci se deschide un 
teren vast pentru inteligenţă şi pentru spiritul de întreprindere şi esploatarea întreprinderilor mai sus arătate ar da de 
muncă multor puteri.
Dar nu numai pentru ramura industrială, ci şi pentru agricultor există în România cele mai favorabile condiţii 
de existenţă. Întinderi vaste de pământ aproape vergin aşteaptă numai o agricultură raţională şi intensivă , la care 
muncitorul român indigen nu e înclinat.
Muncitorul român e de o lene extraordinară după ideile noastre; umblă trândăvind îndată ce-a câştigat prin o 
muncă scurtă  subzistenţa  lui pe mai multe zile.  Săptămâna  n-are pentru el şase zile, ci în genere numai două. O 
nenorocită lipsă de necesităţi îl face să se mulţumească chiar cu hrana cea mai rea, numai dac-o poate consuma în  
inacţiune . Obicinuinţa deosebită a muncitorului german [î]i dă aci o superioritate extraordinară, un avantaj atât de 
mare, încât cu aceeaşi hărnicie pe care-o întrebuinţează în patria lui, trebuie să ajungă în România într-un timp 
relativ scurt la o prosperitate economică destul de bună.
Mai n-am trebui să adăogăm că o colonie germană industrială şi agricolă în orientul Europei ar fi un câştig tot 
atât de mare pentru Germania, cât şi pentru cultură în genere, ai cărei pionieri ar fi coloniştii germani. Germania ar 
face astfel în Orientul Europei o cucerire pacinică, comercială care are marele avantaj de-a aduce folos şi mulţumire 
chiar celui cucerit. Căci România ar trage mari şi incontestabile foloase de la colonizaţiunea germană, şi prin puterile 
de muncă, primite din Germania, ar ajunge la o înflorire economică, de care ar trebui să rămână altfel departe timp 
incalculabil încă.
Se 'nţelege că o concentrare a emigraţiunei germane nu se va putea organiza şi recomanda din partea statului 
decât  atunci  când  guvernul român s-ar  hotărâ  mai  întâi  de-a da  coloniştilor  germani avantajele corespunzătoare, 
avantaje cari ar trebui să aibă de scop mai întâi de-a abate emigraţiunea germană spre România şi apoi scopul de-a 
favoriza prosperarea coloniilor germane.
Între aceste avantaje numărăm în linia întâia uşurarea emigraţiunii spre România prin reducerea cheltuielilor 
de transport.
Guvernul român nu numai c-ar trebui să reducă , pe căile ei ferate proprii taxele de călătorie la jumătate sau 2/3 
ci, prin convenţiuni anume cu căile ferate din Austria, ar trebui să capete asemenea o reducere a taxelor de transport, 
aşa bunăoară precum calea ferată de la New-york la Texas transportă pe colonişti cu 40 ba chiar cu 33 1/3  % a 
costului de transport din tarife. 
Sacrificiile financiare cari ar rezulta din aceasta pentru România nu pot forma o piedică în vederea stării înfloritoare a 
finanţelor statului român şi în vederea escedentelor cu cari lucrează în momentul actual statul.
Dar afară de aceste sacrificii financiare, sunt de-o trebuinţă şi mai mare măsuri pentru protecţiunea coloniştilor germani în 
România. E, din nenorocire, afară de orice îndoială că, mai cu seamă în zilele  dendâi  ,  antipatia instinctivă  contra unei 
inteligenţe mai mari şi-a unui mare gust de muncă ar da loc la escese varii. Faţă cu aceste escese cată a se da din capul locului 
garanţii pentru protegerea eficace a coloniilor. Am trece peste marginile temei noastre, dac - am voi să specializăm măsurile cu 
cari ar fi a se garanta această protecţiune neapărată.
Sunt cestiuni de detaliu, a căror soluţiune se poate lăsa în seama autorităţilor respective. Se înţelege de sine că realizându-
se aceste planuri de colonizaţiune , numărul consulilor germani în România cată să se  înmulţească în mod considerabil.
În sfârşit revenim asupra celor zise, că interesul naţional s-ar garanta mai mult realizându-se ideea de mai sus, decât sub 
oricari altă formă de emigraţiune .
 
Nimic nu e mai admirabil decât naiva imperturbare a foii de bursă de a pretinde ca muncitorul cel trândav român 
să plătească până şi cheltuielele de transport a acelor nemţi cari n-au cu ce trăi în ţara lor, şi cari să vie să-l cucerească 
pe acelaş trândav pe cale economică. Trebuie în adevăr să avem un guvern şi nişte Camere, compuse în majoritate de 
străini, pentru ca o foaie străină să aibă curajul de-a scrie asemenea platitudini.
Există demult în Germania marota de-a abate coloniile ce merg în America, spre ţările Dunării, spre România 
îndeosebi. Caracterul naţional al românilor, viciat de domnia fanarioţilor şi şters în mare parte prin amestecul clasei de 
mijloc cu elemente  transdanubiane  , regimul economic şi politic  detestabil  şi odios la care  sunt  supuse elementele 
autohtone ale ţării de către cele imigrate şi dominante, complicitatea între pic-pocheţii indigeni şi cavalerii de industrie 
de peste graniţă, toate elementele acestea de convingere înclină pe germani a-i face să crează că [în] o ţară în care un 
grecotei ca C.A. Rosetti stăpâneşte , nemţii pot intra cu droaia , plătindu-li-se până şi cheltuielile de drum.
Silă ne e uneori de a mai lua pana în mână spre a apăra interesele românimii . Clasele dirigente, în cea mai mare 
parte străine prin originea lor şi ţinând minte că părinţii vorbeau încă greceşte şi bulgăreşte , sunt prinse în mreaja 
înmiită a funcţiilor create din nou la căile ferate, la tutunuri, la bănci, şi, chiar dac - am presupune c-au avut o coardă de 
rezistenţă, au pierdut-o . Clasa cea mai numeroasă şi autohtonă a acestui pământ , ţăranul, geme sub esploatarea unei 
admnistraţii neomonoase , sub birurile şi uzura cu care susţine o generaţie intelectuală stearpă şi moraliceşte decăzută. 
Şi nu se află în această neagră mulţime un suflet generos, un braţ de fier, care să pună capăt acestei mizerii fără de 
margini.
 
[26 iulie 1881]
 
 
[„NUMIREA D-LUI PETRE MAVROGHENI..."]
 
Numirea d-lui Petre Mavrogheni în postul de ministru plenipotenţiar al României pe lângă  guvernul regelui 
Italiei a fost obiectul unor comentarii deosebite din partea presei, deşi cam fără cuvânt .
E cunoscut că nici unul din reprezentanţii României în străinătate nu este roşu sau din partidul guvernamental. 
D-nii Calimach Catargiu (Paris), N. Creţulescu (Petersburg), Vârnav Liteanu (Berlin), Bălăceanu (Viena), ba chiar d. 
Ion Ghica (Londra) nu  sunt  nici au fost membri ai partidului guvernamental  propriu zis , adecă ai partidului roşu. 
Aceste persoane n-au fost nicicând confundate cu breasla de politiciani din care fac parte d-nii C.A. Rosetti, I. Brătianu, 
Fleva, Carada, Costinescu, Serurie ori Pătărlăgeanu.
Stabilind această deosebire esenţială, ne vom convinge că corpul nostru diplomatic e departe de a fi cum e 
guvernul dinlăuntrul ţării, un fel de delegaţiune a partidului roşu şi că superioritatea intereselor esterioare şi piciorul de 
bună-cuvinţă  pe care trebuie să stăm cu vechile state ale Europei i-au impus oricărui guvern datoria de-a face, la 
numirea 
personalului diplomatic, abstracţie de la principiile politice pe cari le profesează persoanele în cestiune şi de-a avea 
consideraţii de altă natură.
Afară de aceea am spus că politica noastră esterioară se face nu atât în cabinetul ministrului pre cât în acela al 
regelui. E dar evident că persoanele numite cată să se fi bucurând în grad deosebit de încrederea regelui şi că aceea a 
ministrului vine oarecum în linia a doua.
Auzisem în adevăr demult că varii stăruinţe s-ar fi exercitat asupra d-lui Mavrogheni spre a primi o însărcinare 
diplomatică şi că aceste stăruinţe durează  de aproape un an. A primi un asemenea post era se 'nţelege echivalent cu a 
renunţa la politica militantă de partid şi-n adevăr d. Mavrogheni, din momentul în care a hotărît a primi o asemenea 
sarcină publică, a demisionat din comitetul dirigent al clubului conservatorilor, deşi suntem autorizaţi a crede că va face 
şi de acum înainte parte din dreapta conservatoare, cu toată rezerva ce i-o impune noua sa poziţiune.
Ceea ce e aşadar a se stabili este că d. Mavrogheni e departe de-a se fi desfăcut de partidul conservator sau de-a 
fi transfug . Onorat de încrederea regelui în momente foarte însemnate pentru politica exterioară a ţării, în momente în 
care se agită o grupare semnificativă a puterilor europene şi în care Italia e 'n ajun de-a se apropia de Austro-Ungaria şi 
de a-i aduce drept semn întâi de amiciţie concesii în cestiunea Dunării, d. Mavrogheni a consultat desigur mai mult 
patriotismul său încercat decât consideraţiuni de partid când a primit sarcina grea de-a reprezenta politica regelui la 
Roma.
Din punctul de vedere personal d. Mavrogheni ar fi trebuit poate să cedeze demult stăruinţelor exercitate asupră-
i, căci partidul roşu-i datorea atât lui cât şi tuturor membrilor mai în vârstă ai dreptei o satisfacţie.
Dacă 'şi  aduce cineva aminte de articolele  infamante  ale „Românului" aruncate asupra fostului ministru de 
finanţe din cabinetul Catargiu, de odioasele calomnii scornite de lealii redactori ai foii guvernamentale când cu procesul 
lui Ofenheim , dacă 'şi aduce aminte apoi de darea în judecată a întregului cabinet, de veninoasele insinuaţiuni ale 
coteriei roşie în actul de acuzare, îndreptate contra unui om care a ieşit din Ministeriul de Finanţe mai sărac decum a 
fost vrodată, atunci oricine va vedea că nu-şi poate da cineva o mai strigătoare dezminţire decât roşii, numind într-un 
post de înaltă încredere pe omul cel mai calomniat de ei din România. Poate chiar sentimentul Maiestăţii Sale să fi fost 
că acestor bărbaţi atât de calomniaţi fără cuvânt li se cuvine o satisfacere eclatantă , care să se impuie vederilor tuturor 
ca dezminţire a unor acuzări calomnioase , lipite pe păreţii primăriilor din toată ţara, acuzări pe cari nimeni, dar absolut 
nimeni, n-au avut curajul de-a le susţinea înaintea unui for judecătoresc.
Fiind  autorizaţi a crede că d.  Mavrogheni continuă a face parte din dreapta conservatoare,  admitem ca 
înţelegându-se de sine rezerva pe care va crede convenabil a şi-o impune faţă cu luptele zilnice de partid şi împărtăşim 
părerea că interesele esterioare ale ţării sunt de-o ordine superioară politicei militante şi merită o asemenea rezervă.
 
[27-28 iulie 1881]
 
 
POETUL ALECSANDRI ŞI STUDENŢII ROMÂNI
DIN VIENA
 
Se ştie că Societatea „România Jună" din Viena, constituită numai din studenţi români, a dat o serbare cu ocazia 
aniversării a 60 [-a]a d-lui V. Alecsandri, bardul român de la Mirceşti . în acea zi s-a trimis poetului, din Viena un 
preafrumos album , legat în catifea grenată , având pe faţa de deasupra scoarţii o ghirlandă de frunze de stejar şi de laur 
lucrate foarte fin în argint; în partea de jos a acestei ghirlande vin în săpătură anii 1821 şi 1881, iar în mijlocul ei 
iniţialele poetului.
 
[27 — 28 iulie 1881]
 
 
[„«ROMANUL» A CONTRACTAT NĂRAVUL ..."]
 
,,Românul" a contractat năravul de-a ne atribui articole pe cari nu noi le-am scris, ci le-am reprodus din alte 
ziare, şi de-a polemiza apoi cu ,,Timpul" combătând , ca ale noastre, idei pe cari le împărtăşim poate numai în parte sau 
cu oarecari rezerve. Astfel se 'ntîmplă şi în numărul de sâmbătă , în care vedem că polemizează cu noi pe temeiul unui 
articol reprodus din „Poşta" privitor la antagonismul dintre moldoveni şi munteni. 
Nu doar că ne-ar părea rău de-a fi scris acel articol pe care l-am reprodus. Ceea ce însă nu e al nostru, nu e, şi e o 
apucătură de rea credinţă de-a ne atribui în total şi direct idei pe cari nu le împărtăşim decât în parte sau indirect şi cari 
au nevoie sau de-o rectificare, sau de tranziţia printr-un nou punct de vedere.
Noi, de ex., avem în privinţa aşa numitului antagonism dintre moldoveni şi munteni o părere proprie, bazată pe 
observaţiuni etnologice, care modifică esenţial maniera de-a privi cestiunea.
Nu există, după a noastră părere, nici o deosibire între  rasa română din Muntenia, Moldova, din cea mai 
considerabilă parte a Ardealului şi a Ţării Ungureşti. E absolut aceeaşi rasă, cu absolut aceleaşi înclinări şi aptitudini.
Dar în Bucureşti şi în oraşele de pe marginea Dunării s-au ivit un element etnic cu totul nou şi hibrid care ne-au 
furnizat  generaţia actuală de guvernanţi. Acestea  sunt  rămăşiţele  haimanalelor  de sub steagurile lui  Pasvanoglu  şi 
Ypsilant şi resturile numeroase ale cavalerilor de industrie din Fanar. Din această seminţie nouă fac parte oameni ca 
Giani, Carada, C.A. Rosetti, Pherekydis , Serurie ş.al. Toată spuma asta de fanarioţi novisimi , cari s-au pripăşit în ţară 
de 50 — 60 de ani încoace, formează naturalmente elementul de disoluţiune, demagogia României.
Fizic şi intelectual stârpituri , neavând nici tradiţii, nici patrie, nici naţionalitate hotărâtă , le vedem punându-se 
la discreţia străinilor şi votându-le când pe Stroussberg, când răscumpărarea, ba le vedem aliindu-se în Moldova cu 
evreii ca să paralizeze lupta de emancipare naţională de acolo. Aprinşi de-o instinctivă ură contra tuturor elementelor 
istorice şi autohtone ale acestei ţări, le-am văzut introducând în toate ramurile legi străine neadaptate nici intereselor, 
nici naturii ei.
Aceste elemente sunt cu mult mai numeroase în Ţara Românească decât în Moldova, dar şi aci ele se află mai cu 
seamă în centrele şesului, nu prin oraşele de la munte, nici prin ţinuturile de acolo. Pe aceste producte de baltă 
moldovenii 'i confundă apoi cu populaţia istorică a Ţării Româneşti, precum se află în sate în genere şi îndeosebi la 
Câmpulung , la Tîrgovişte, la Târgu-jiului ş.a.m.d. Acestor producte de baltă moldovenii le zic din eroare munteni, căci 
nu sunt munteni.
Aşadar: distinguendum est.
Ceea ce sunt pentru Moldova evreii sunt pentru Ţara Românească aceste venituri cari, prin identitatea religiei, au 
ştiut să se strecure printre români, să-i amăgească şi să ajungă a-i stăpâni ; şi, pentru ca lucrul să le succeadă şi mai 
bine, au precupeţit tocmai instinctele noastre naţionale.
Vedem bunăoară pe-un C.A. Rosetti, un grec, şi pe Carada, un alt grec, înfiinţând o gazetă.
Ce nume-i dau?
„Românul". 
Ei cari n-au fost români neam de neamul lor.
De-aceea e destul ca aceşti oameni să lipsească de la guvern, fie oricine altul, şi numaidecât nu se mai simte nici 
o deosebire între român şi român. Dar cum o fi Carada, Giani, Cariagdi, C.A. Rosetti, Pherekydis ş.a., românul de 
oriunde începe a se simţi străin în ţara lui proprie şi, precum zice „Poşta", guvernul i se pare tot atât de străin ca cel 
unguresc ardelenilor , ca cel muscălesc basarabienilor .
E un axiom în mecanică că efectul trebuie să fie egal cu cauza.
Domnia fanariotă şi scurgerea sistematică de stârpituri şi faliţi în şesul Ţării Româneşti a ţinut 121 ani. Abia la 
1921 avem perspectiva că, prin o lungă reacţiune a spiritului naţional şi a puterii de asimilaţiune a solului şi a rasei, 
vom fi exterminat până şi urmele acelei domnii odioase. Abia atunci caracterul meschin, lipsit de onoare şi de curaj al 
acestor venetici se va fi adaptat caracterului  inimos  al naţiei româneşti şi abia strănepoţii Caradalelor vor  putea fi 
români. Caradalele actuale, chiar să vrea, nu pot să fie români, precum din salcie , oricât ne-am sili, nu putem corci 
stejar.
Lupta Moldovei contra  numiţilor  munteni nu este deci îndreptată în contra elementelor istorice ale Ţării 
Româneşti, ci în contra celor neistorice. E o luptă comună, la care tot neamul românesc ia parte în mod instinctiv, 
cucerind bucată cu bucată bunurile lui naţionale. Azi e limba, pe care aceste stârpituri o prefăcuseră într-o păsărească 
neînţeleasă, mâni va fi poate organizaţia socială, poimâni biserica şi şcoala, una cîte una. Totul trebuie smuls din mâna 
acestor oameni c-o înnăscută incapacitate de-a pricepe adevărul şi lipsiţi de posibilitatea patriotismului: totul trebuie 
dacizat oarecum de acuma-nainte.
Deşi poporul român e numeros, lupta lui e disproporţionat de grea, de vreme ce aceşti oameni au sprijin pe 
străini. Aduşi la putere de Rusia, susţinuţi azi de alianţa austro - germană , vedem pârghiile cari - i ridică aşezate în 
afară, pe când înlăuntru n-avem decât poporul nostru propriu, esploatat cu neomenie, sărăcit, scăzând numeric şi fără o 
conştiinţă limpede de ceea ce trebuie să facă.
Naţia românească n-are de gând încă să instituie , pentru regularea acestui soi de stăpânitori , ordinul Sfintei 
Cânepe  spre a ridica la aceleaşi demnităţi pendente şi pe grecul Serurie şi pe grecul C.A. Rosetti şi pe  bulgarul 
Mihălescu şi toată seminţia dominantă.
Dar să nu desperăm .
Planta creşte la noi. Ar trebui numai nişte mâni vârtoase mocăneşti cari să ştie s-o întrebuinţeze. Apară ele în 
Moldova, apară peste Olt ca-n vremea lui Tudor, naţia le-ar primi aşternându-le flori şi covoare pe drumuri, precum i le 
aşternea lui Matei Basarab la intrarea în Tîrgovişte. Şi Matei Basarab, adormitul întru fericire, făcea un uz îmbelşugat 
de această plantă , distribuind cordoane la Caradalele din zilele lui.
Aşadar, încă o dată, distinguendum est.
Avem de-o parte rasa română, cu trecutul ei, identică în toate ţările pe cari le locuieşte, popor cinstit, inimios , 
capabil de adevăr şi de patriotism.
Avem apoi deasupra acestui popor o pătură superpusă , un fel de sediment de pungaşi şi de cocote, răsărită din 
amestecul  scursăturilor  orientale şi  occidentale  , incapabilă de adevăr şi de patriotism, rasa Caradalelor, pe care 
moldovenii din eroare o numesc munteni.
Această teorie am espus-o în mai multe rânduri , dar „Românul s-a ferit de-a ne răspunde.
E o cestie foarte neplăcută pentr-un guvern compus în cea mai mare parte din asemenea adunături şi pentru un 
partid în care, la zece nume, afli abia unul românesc;
Cine va face lista funcţionarilor mai cu seamă înalţi, a  pensionarilor  , a deputaţilor, a arendaşilor bunurilor 
publice şi private, c-un cuvânt a tot ce reprezintă circulaţiunea şi reglementarea vieţii generale a ţării, va observa cu 
înlesnire că frânele stăpânirii reale a scăpat din mâna elementului autohton şi istoric şi a încăput pe mâni străine. Dar 
acest din urmă element, această formaţiune hibridă se pretinde română? Neapărat se pretinde, căci altmintrelea n-ar 
avea pretext să stăpânească . Dar nu este încă şi nu are încă nici posibilitatea organică de-a fi română.
Nu tăgăduim că foarte numeroase elemente s-au asimilat pe deplin cu rasa română, dar acelea  sunt  intrate 
demult, de-o sută, două, ba chiar de două sute cinzeci de ani. 
Însă nu acestea domină, ci imigranţi proaspeţi, cari sunt abia în generaţia a doua, a căror limbă maternă era încă 
străină şi cari s-au românizat, în privirea limbei, în şcoalele noastre.
Limba singură nu constituie însă naţionalitatea.
Calităţile morale şi intelectuale ale rasei au o însemnătate cu mult mai mare.
Dac - am încerca se determinăm exact timpul în care elementul autohton au învins pe cel imigrat, sau a fost 
învins de el, am zice:
La 1700 învinge elementul imigrat prin domnia fanariotă.
La 1821 începe reacţiunea elementului autohton şi merge biruitoare şi asimilând până la 1866.
La 11 fevruarie 1866 învinge din nou elementul imigrat.
Există şi de-atunci o oscilaţiune , o mutare a punctului de gravitaţie când asupra elementelor instinctiv naţionale, 
când asupra celor instinctiv străine, dar victoria, precum vedem, e momentan a acestor din urmă.
Dar  care-i  semnul  prin  care  se  disting  aceşti  oameni  neasimilaţi  ,  de  provenienţă  transdanubiană  ,  de 
populaţiunea de rasă?
Cerem a se constata aceasta în toate punctele. Noi zicem prin sterilitate fizică şi intelectuală. Sunt intelectuali şi 
fizic sterpi, sunt catâri în toată privinţa. Sau nu produc copii defel sau produc stârpituri menite la o degenerare gradată 
şi la stingere în generaţia a treia ori a patra. Constatăm apoi la ele simptome permanente de slăbiciune intelectuală. La 
ei mintea e substituită prin viclenie. Viclenia e un semn de slăbiciune, căci mintea omenească veritabilă stă în raport 
direct cu capacitatea de-a pricepe în mod dezinteresat un adevăr. Ca slăbiciune de caracter e de citat  falsitatea  . 
Prietenoşi  , lipindu-se şi  măgulind  pe oricine de care au trebuinţă, ei urăsc în realitate orice putere superioară, fie 
intelectuală, fie de caracter. Istoria lui Tudor şi a lui Cuza ar ilustra această teorie.
Oameni ce linguşeau a împărtăşi ideile acestor spirite cu totul lipsite de viclenie, nu aceia cari ar fi avut curajul 
de-a li se opune pe faţă, îi trădează.
Dacă am cerceta originea ofiţerilor de gardă de la 11 fevruarie am afla că e străină, începând cu fiul unui făclier 
grec de la Botoşani şi urmărind toate numele.
Fără îndoială lupta aceasta e purtată în mod instinctiv, fără claritate de vederi, cu tendenţe elementare de 
atracţiune şi repulsiune . Precum celţii Irlandei , deşi anglificaţi , simt dominaţiunea anglo-saxonă ca pe-o dominaţiune 
străină de rasa şi înclinaţiunile lor, tot astfel poporul românesc simte instinctiv că e dominat de oameni cari se pretind 
numai români, fără a fi, şi cari n-au nici milă de el, nici pricepere pentru geniul lui.
Geniul neamului românesc e o carte cu şapte peceţi pentru generaţia dominantă.
 
[29 iulie 1881]
 
 
[„URMÂND DISCUŢIUNEA ..."]
 
Urmând  discuţiunea asupra punctului stabilit în numărul de ieri , adică a deosebirei  între români de rasă şi 
pretinşi români de provenienţă incertă, ni se înlesneşte mult răspunsul la cestiunile ce ni le impune viaţa publică.        
Vedem de exemplu în vremea lui Matei Basarab o creştere a populaţiei atât de repede încât ajunsese la numărul 
ce-l are astăzi, adică la 3 milioane aproape numai în Muntenia.
Ca corelat al acestei dezvoltări vedem  stabilindu-se  definitiv o limbă literară comună întregei naţionalităţi 
române, operă la care a concurs atât Teofan , mitropolitul Ardealului, cât şi Varlaam al Moldovei. O unitate ideală cel 
puţin a răspânditului popor românesc plutea înaintea vederilor acelor venerabili bătrâni al căror curaj războinic nu avea 
egal decât în curajul moral de-a dezlipi o dată pentru totdauna elementul etnic 
al latinităţii din Orient de masele slave, turanice şi greceşti cari [le] încunjurau. Şi-n adevăr, daca citim documentul lui 
Matei Basarab de la 1639, ne încredinţăm că el îşi pricepea misiunea lui istorică:
 
Doamne ! — zice el — veniră străinii în moşia noastră şi-şi spurcară mânile lor cu mite şi îndrăzniră a vinde şi a cârciumări 
Sfintele Tale şi a goni pe moşneni şi în avutul lor a băga pe străini, fum de ruşine vecinilor noştri, . . . oameni străini nouă, nu cu 
legea (religia), ci cu neamul, cu limba şi cu năravurile cele rele.
 
Iată o deosebire clară între lege şi rasă; între confesiune şi naţionalitate ! Apoi urmează zicând : 
 
Întorcându - se Dumnezeu cu milă la această săracă de ţară, adusu-şi-au aminte de noi, Matei Basarab, şi ne-au adus din 
ţări străine, de unde eram goniţi de străini şi pribegi de răul lor şi ne alease la domnia ţării şi ne ridică în Scaunul strămoşilor noştri.
 
Această reacţiune a elementului contra cotropirii de elemente introduse în mod clandestin în ţară, precum şi 
redeşteptarea în genere, e în luptă însă cu elementele imigrate, cari ajung a stinge dinastia Basarabilor şi a introduce 
domnia străină a fanarioţilor.
În scurt timp populaţia de trei milioane a Ţării Româneşti scade la 700 000, şi aceasta într-o mizerie nemaiauzită 
.
La 1821 revine domnia naţională. Fără ca sistemul de guvernământ să fi devenit esenţial altul, populaţia creşte 
repede, limba se dezbracă în mai puţin de douăzeci de ani de cuvintele greceşti, turceşti etc., cari se introduseseră în 
epoca fanarioţilor; progresul real şi repede al rasei române o face  matură  pentru unire, pentru cei  dendâi  paşi în 
civilizaţiunea apuseană.
Se va observa că în timpul de la 1821 — 1866 se tipăreau şi se citeau cărţi, că rasa română este cea setoasă de 
cunoştinţe şi capabilă de-a pricepe adevărul.
Ei bine, după 1866 se ivesc tot fenomenele ce se constată pentru epoca de la 1700 — 1821.
Populaţia autohtonă scade şi sărăceşte; cărţi nici se tipăresc , nici se citesc; pătura dominantă, superpusă rasei 
române, n-are nici sete de cunoştinţi, nici capacitate de a pricepe adevărul. Daca acest sediment învaţă, o face de silă, 
gonind o funcţie. Încolo leagă cartea de gard. Şi, pentru a avea o funcţie, trebuie să fii înrudit cu ei, să ţi se termine 
numele  în -oglu -opulos  sau  în -idis  şi să fi terminat patru clase, sau, în caz de mari exigenţe administrative şi 
financiare, şi un curs de . . . violoncel. Un adevărat sediment de pungaşi şi de cocote, precum am mai zis-o.
S-ar părea, la prima vedere, că e indiferent ce elemente determină soarta unui popor, fie autohtone, fie venite din 
afară. Dar pentru un observator mai adânc nu e indiferent.
Toată soarta Franţei e alta de  când  instinctele rasei  celtice  , în Revoluţia cea mare, au învins şi înlăturat 
instinctele  romano - germanice  cari  stăpâniseră pân-atunci  . În multe provinţii germane se recunoaşte foarte mult 
influenţa elementelor slave, germanizate, şi va rămânea totdauna o mare deosebire între germanii de sud, o rasă aproape 
pură între  scandinavi  , asemenea  puri  , şi între  prusieni  bunăoară. Nu e asemenea indiferent pentru Anglia daca 
predominaţiunea ar fi a elementului celtic sau a celui anglo - saxon . Predispoziţii şi aptitudini moştenite, virtuţi şi 
slăbiciuni moştenite, calităţi sau defecte intelectuale şi morale dau domniei unui element etnic alt caracter  decât 
domniei celuilalt element. Suntem de ex. convinşi că demagogia la noi e de origină fanariotică ; că ea însemnează ura 
înrădăcinată a veneticului fără tradiţii, fără patrie, fără trecut în contra celor ce au o tradiţie hotărâtă , trecut hotărît. De 
aceea roşii se şi recrutează mai mult dintre grecii şi bulgarii românizaţi . Setea de - a - şi crea un trecut pe care nu-l au 
se vede din tendenţa de-a schimba totul şi de a le da lucrurilor alt  cachet  . Astfel se schimbă numele istorice ale 
stradelor din Bucureşti, dându-li-se altele, cari ar putea fi puse în raport cu ceea ce ei pretind a fi făcut în ţară. Aceste 
elemente hibride se vor destinge aşadar prin ura trecutului şi a tot ce se poate numi istoric într-o ţară, fie instituţie, fie 
rasă, fie religie, fie datine.
Dar nu numai la noi se va observa lupta de predominare de rasă şi oscilaţiunea , ci şi în alte ţări, în raporturi mai 
mari.
În Rusia mutarea capitalei la Petersburg înseamnă predominarea rasei  germane,  rusificate  îndealtmintrelea. 
Tendenţa d' a muta punctul de gravitaţie la Moscva e slavă; 
instinctele de devastare şi de răsturnare a tuturor lucrurilor existente cu susu 'n jos sunt tatare .
Astfel vedem că la urma urmelor orice formă cât de subtilă a vieţii se reduce la un substrat solid, experimental şi 
ca politica unei ţări, pornirile în bine şi în rău, atârnă de la complexiunea fizică a indivizilor, de la originea lor, de la 
defectele sau calităţile înnăscute rasei lor.
Precum aceeaşi limbă se va pronunţa altfel de un german, altfel de un slav, altfel de un italian, tot astfel aceleaşi 
legi se vor aplica după natura celui ce le aplică, aceeaşi ţară va avea altă soartă după cum va fi natura celor ce-o conduc.
Dacă considerăm vigoarea extraordinară a începuturilor noastre istorice, figura unui Mircea sau Ştefan cel Mare, 
şi le comparăm cu mizeria şi puţinătatea de caracter din ziua de azi nu mai încape îndoială că alt element predomina 
atunci, altul azi, şi poate toată cestiunea se reduce la aceea că pe-atunci precumpănea populaţia autohtonă de munte, iar 
azi precumpăneşte cea imigrată de baltă.
Iată dar care e antagonismul veritabil între moldoveni şi aşa numiţii munteni. E antagonismul între elementele 
istorice ale acestei ţări şi cele neistorice.
 
[30 iulie 1881]
 
 
[,,«PESTHER LLOYD» SCRIE..."]
 
„Pesther Lloyd" scrie următoarele:
 
Ştirea unei foi din Transilvania că emisari români ar fi făcând călătorii agitatorii prin Banat şi Transilvania are nevoie de 
confirmare; cunoscându-se vigilenţa estraordinară a organelor noastre municipale, asemenea scormoniri , dac' ar exista în 
adevăr, n-ar rămânea necunoscute.
 Cu toate acestea vestea se acordă pe deplin cu dulcile obicinuinţe ale vecinilor noştri valahi . Nu mai e un mister că în 
şcoalele române s-a introdus harte cari întind noul regat dincolo de Transilvania, până la Oradea Mare şi la Dobriţin. Şi, chiar 
dacă nu s-ar şti aceasta, totuşi cunoaştem foarte exact ce fel e atitudinea României în toate cestiunile cari ating interesele Austro-
Ungariei. Rolul pe care 'nainte 'l juca Serbia a trecut asupra României şi se exercită c-o impertinenţă care nu poate avea altă 
sorginte decât convingerea că marea, putere austro-ungară se va arăta nesimţitoare faţă cu friponeriile acestea, stând pe gânduri 
de-a intra în  certuri  serioase cu micul vecin. Dar poate că oamenii din Bucureşti totuşi şi-au făcut rău socoteala. Interesele 
esterioare şi interioare de cari e vorba sunt cu mult mai însemnate decât ca să serve de jucărie celui mai tânăr dintre regate şi 
neânsemnătatea nouăi monarhii nu poate fi o circumstanţă  atenuantă când e vorba de foarte însemnate interese ale Austro-
Ungariei. Poate că va fi neapărat de-aface pe d-nii din Bucureşti să simtă că e în puterea Austro-Ungariei de-a se aduce România la 
rezon .
 
Făr' a încerca câtuşi de puţin de-a combate tocmai stilul impertinent de fripon al gazetei oficioase ungureşti, care 
ştie prea bine că presa română abia se ocupă vreodată de aşa numita Ungarie îndeosebi şi de marele d-lor regat, pe când 
d-lor de la Pesta îşi manifestă totdauna existenţa într-un mod neplăcut pentru orice om prin tonul ales cu care discută 
cestiunile privitoare la România, vom aminti numai că d-nii din Pesta, purtând la încoronarea regelui d-lor insigniile 
Ţărilor române, au comis o friponerie mai mare şi mai neiertată faţă cu un stat mic care n-a avut nicicând onoarea de-a 
face parte nici din posesiunile Sf. Ştefan, nici din acelea a vreunui alt sfânt unguresc. Minciuna primblată atunci pe uliţe 
în salve de tunuri şi în strigările jidanilor cari formează majoritatea capitalei maghiare nu ne-au jenat deloc. De-aceea ar 
fi natural să nu-i jeneze nici pe d-lor hartele etnografice cari, conform adevărului, ar arăta că rasa română, nu regatul 
român, se întinde chiar şi dincolo de Tisa în urma sterilităţii rasei maghiare şi a corciturilor de nemţi şi de jidani cu cari 
găseşte de cuviinţă a se reîmprospăta. Dacă, cu toate că Parlamentul unguresc consistă în majoritate din mameluci 
venali şi vânduţi în datorii, cu toate că administraţia ungurească e compusă din tot ce e mai corupt şi mai viţios, cu tot 
sistemul de exploatare evreiască, vitalitatea rasei române e superioară încercărilor impotente ale mamelucilor din Buda 
de-a o ruina, aceasta nu e desigur o vină a rasei române. 
Cât despre emisari cari să turbure poporul cu nemulţumiri asupra guvernului, chiar dac' ar exista, nu credem că 
sunt necesari. Cel mai bun emisar pentru a turbura populaţia unui comitat e arătarea unui funcţionar unguresc, beţiv, 
jucător de cărţi, venal, fără nici o conştiinţă de datoria lui, şi cel mai nimerit mijloc pentru a inspira odiul în contra 
ungurilor e guvernul unguresc însuşi. Ar fi o greşeală ca emisari speciali să mai denigreze pe aciia în cari nimic n-a mai 
rămas de denigrat , cari pierd în joc de cărţi şi petreceri depozitele orfanilor şi fondurile caselor de economii. Cavaleri 
de industrie, gineri ai miniştrilor ungureşti pe cari poliţia de-acolo se face că-i scapă, pentru ca abia în Bucureşti să se 
puie mâna pe ei, sunt destui. Descoperirile presei maghiare chiar sunt faţă pentru a dovedi corupţiunea acelei pături de 
jidani, slovaci şi nemţi maghiarizaţi , cu predominarea cărora onor. Tisza fericeşte popoarele Coroanei ungare . Aci stă 
răul.
Criteriul statului unguresc întru a-şi alege funcţionarii şi reprezentanţii nu e, ca-n alte state, onorabilitatea sau 
capacitatea. Toţi friponii , toate veniturile, tot ce-n celelalte naţionalităţi e stricat, incapabil, lipsit de caracter e destul de 
bun pentru a se maghiariza şi a împărtăşi domnia exercitată în numele rasei maghiare, egal de nefericită şi egal de 
exploatată cu toate celelalte popoare. A fi om de nimic, a nu ţine la limba şi naţionalitatea sa e în Ungaria un merit şi un 
titlu de-a deveni om de stat. E evident că un stat care, în principiu, se razimă pe oameni lipsiţi de caracter, cari pentr-un 
interes oarecare renunţă la sine însuşi, cată să fie o sarcină pentru cetăţean, un blestăm pentru prosperitatea publică.
Acesta e nervul probaţiunii în discursul adresat de d. Mocioni alegătorilor săi din Banat. Acest bărbat onorabil a 
simţit în adevăr că un Parlament ca cel unguresc nici nu merită să-l aibă în sânul lui şi de-aceea a renunţat de bună voie 
la problematica onoare de a-şi mai reprezenta poporul său onest şi laborios într-un Parlament ales prin corupţie şi prin 
împărţire de băuturi spirtoase. Daca există o ironie de regim parlamentar, o caricatură a libertăţilor publice, un persiflaj 
al bunului simţ şi al moralei publice e desigur Adunarea care la Pesta decide soarta atâtor milioane de oameni.
La acestea să  gândească  oficioşii unguri, nu la hartele etnografice, ba nici măcar la interesele austriace pe 
Dunăre. Ungurii nici  negoţ  au, nici  corăbii pe Dunăre,  nici  nimic;  cestiunile ating  populaţiunile industriale şi 
comerciale ale Austriei, cari nu sunt maghiare.
 
[31 iulie 1881]
 
 
[,,GOANA ÎN CONTRA OVREILOR..."]
 
Goana în contra ovreilor este iarăşi la ordinea zilei în Rusia. Ba mişcarea antisemitică devine  epidemică  , 
întinzându-se şi înspre Prusia. Este adevărat că mai ales poporul de jos suferă mult din partea speculanţilor fii ai lui 
Izrail  dar aceasta nu poate justifica deloc  excesele  barbare de jaf şi bătăi. Un corespondent descrie o tulburare 
antisemitică din Njeshin care a ţinut 24 ore. Armata a trebuit să facă uz de armă spre a restabili ordinea. Au fost ucise şi 
rănite o mulţime de persoane. Se vorbeşte de treizeci morţi. La Borispol de asemenea a fost o încăierare între locuitori 
şi trupe. Ca de obicei mulţimea a jăfuit casele ovreilor, a dărâmat sinagoga, a băut sau vărsat butoaiele cu băuturi, apoi, 
înarmându-se  cu  ciomege  , coase,  drugi  şi alte instrumente, au atacat şi cartierul unde se aflau cazacii. Comisarul 
poliţiei şi ofiţerul, care dispunea numai de treizeci de cazaci, nu puteau domoli furia tulburătorilor ameţiţi. Ofiţerul a 
fost dat jos de pe cal; mai mulţi cazaci au primit lovituri de pietri şi comisarul era să fie ucis cu un drug de fier. În fine 
s-a comandat foc. Doi ţărani fură ucişi şi mai mulţi răniţi. Apoi cazacii, năvălind cu sabia, împrăştiară lumea în toate 
părţile. Tot în chipul acesta sau analog s-au purtat şi prusienii în mai multe comune din Pomerania. 
O parte a presei germane s-ar fi adresat la prinţul Bismarck, întrebându-l dacă nu-i stă în putinţă a pune capăt 
acestor fapte ale antisemiţilor , cari nu fac onoare naţiunii germane.
 
[1 august 1881]
 
 
[„NU NE ÎNDOIAM CĂ DISTINGEREA ..."]
 
Nu ne îndoiam că distingerea  noastră între români de rasă şi români de provenienţă incertă are să provoace 
nemulţumiri. Am mai tratat cestiunea aceasta când în treacăt, când atrăgând în cercul discuţiei elemente istorice şi 
etnologice mai numeroase, dar era atât de jenantă pentru d. C.A. Rosetti şi pentru partidul de la guvern încât , cu o 
vădită teamă, s-au ocolit orice răspuns. Abia acum ,,L'Independance roumaine", din cauze pe cari le înţelegem poate, ne 
răspunde, tăgăduind se înţelege adevărul aserţiunii noastre, şi , ca argument ad hominem , ne spune că, daca în partidul 
liberal se află oameni de origine străină, în partidul conservator se află asemenea.
Argumentele ad hominem nu probează niciodată nimic.
Se poate ca scriitorul articolelor din „Timpul" să fie însuşi fanariot sau străin de origine şi teza tot  rămâne 
adevărată, de vreme ce adevărul teoretic nu are a face nimic cu persoana care-l enunţă , precum legea că repeziciunea 
cu care un corp cade creşte în pătrat e o lege egal de adevărată, fie enunţată de un chinez ori de-un american. Tot astfel 
adevărul că în România predominarea a scăpat din mâinile elementelor istorice şi a încăput pe mâna celor neistorice 
rămâne acelaşi daca l-ar spune un român de rasă sau unul de origină străină, acelaşi daca l-ar atinge pe enunţător sau 
nu.
Aşadar argumente ad hominem , oricât de plauzibile ar fi pentru masa cititorilor, nu au absolut nici o valoare în 
privirea adevărului în sine a unei teze.
Teza noastră este cu toate acestea atât de adevărată încât se poate proba oarecum caz cu caz.
Între domnii fanarioţi o singură familie s-au distins prin iubire pentru Ţările române, prin sacrificiul vieţii chiar 
pentru integritatea patriei:  Ghiculeştii  . Ei bine,  Ghiculeştii  n-au fost fanarioţi  veritabili  , ci albaneji. Chiar numele 
,,Ghica" nu însemnează decât „Gheorghe" în limba albaneză .
În privinţa dar a imigraţiunii de peste Dunăre cată să stabilim că, în încrucişarea de rasă care a avut loc, trebuie 
să se ţină seamă de-o consideraţie de căpetenie: daca rasa imigrată a fost tânără sau învechită . Tinereţea unei rase nu 
atârnă de secolii pe cari i-a trăit pe pământ . Orice popor care n-a ajuns încă la o deplină dezvoltare, care n-a trecut încă 
prin corupţia şi mizeriile ce le aduce cu sine o civilizaţie înaltă, dar în decadenţă, e un popor tânăr . La popoarele tinere 
se va constata un fel de identitate organică: craniile sunt cu totul asemănătoare în privinţa formaţiunii şi mărimii, statura 
este cam aceeaşi, precum un stejar nu este  decât  reproducţiunea altui stejar. Din această asemănare de formaţiune 
rezultă o mare asemănare de aptitudini şi înclinări,  cari se manifestă  în caracterul unitar al naţionalităţii.  Din 
asemănarea de aptitudini rezultă o extremă  putere şi energie vitală a colectivităţii . În acest  stadiu de dezvoltare al 
nediversificării omul face atât de mult parte din totalitate încât nu el, ci abia totalitatea formează un singur individ. O 
rasă tânără încrucişată c-o altă rasă, asemenea tânără , dă un rezultat nou, în care aptitudinile amândorora se împreună 
într-o formă nouă, vitală.   
Amestecul însă dintre o rasă îmbătrânită şi una tânără dă aceleaşi rezultate pe cari le dă căsătoria între moşnegi 
şi femei tinere: copii închirciţi , mărginiţi, predispuşi spre morbiditate . 
Daca vom alătura regula aceasta la fenomenele cîte ni se prezintă, daca vom considera emigraţiunea anuală 
pentru cauze de sănătate a populaţiunilor orăşeneşti din România şi morbiditatea cunoscută a acestor elemente, vom 
vedea că, în cea mai mare parte cel puţin, încrucişarea de rasă a fost nefericită. Mortalitatea din oraşe ne-ar dovedi în 
fine că această rasă hibridă este menită a se stinge.
Dar ceea ce este fizic adevărat e intelectual şi moraliceşte adevărat. Spiritele sunt morbide : de acolo substituţia 
a orice activitate intelectuală adevărată prin viclenie,  tertip şi minciună. Caracterele sunt slabe: de acolo  substituţia 
energiei şi curajului prin un fel de meschină adaptabilitate în toate împrejurările. În loc ca ele să imprime caracterul lor 
evenimentelor, din contra, evenimentele se imprimă în ele ca într-o ceară moale, însă şi aceasta fără nici un fel de 
durabilitate .
De aceea nu e nimic serios în România. Azi unul proclamă republica, mâine e ultramonarhist ; azi reprezintă o 
idee, mâine alta; toate în acelaşi mod superficial. Am zice că o idee nu mai e în stare a-şi crea în creier un reziduu 
material nou în care să se statornicească , precum un copac îmbătrânit nu mai produce ramuri nouă. Numai pe cele 
existente deja mai răsar frunze, ca cea mai superficială manifestare de viaţă.
Nimeni nu va tăgădui extrema sterilitate intelectuală şi morală a elementelor dominante din România. Cu toată 
mulţimea de oameni ce ştiu carte, arareori se va găsi un şir scris acătării, care să dovedească o concepţie puternică. 
Oameni de caracter hotărît şi statornic sunt asemenea rari.
Stabilim încă o dată că trebuie a se distinge între deosebitele rase imigrate în România.
Nu toţi care au trecut la noi sub nume de fanarioţi sunt în adevăr fanarioţi, nu toţi au fost neasimilabili . Din 
contra, n-am tăgăduit din capul locului că foarte numeroase elemente s-au asimilat cu totul şi că numai imigraţiunea cea 
mai proaspătă, de 50 — 60 de ani încoace, prezintă inconvenientele neasimilării sau a neputinţei de a se asimila.
Dar ,,L'Independance roumaine" merge mai departe. Citează ca argument ad personam pe d. Catargiu.
Aci se înşală onor. confrate .
Catargieştii se găsesc deja ca boieri în timpul lui Mihai Viteazul şi înainte, deci acum trei sute de ani. Tot astfel 
Cantacuzineştii, Roseteştii din Moldova ş.a.
,,L'Independance roumaine" mai vrea să introducă cu ocazia aceasta un  basm  despre C.A. Rosetti. E de 
notorietate publică că d. C.A. Rosetti n-are a face de departe măcar cu familiile istorice de acelaşi nume cari se află în 
ţară, de notorietate publică că tatăl d-sale ora grec, că d-sa însuşi pronunţă încă azi limba românească peltic ca orice 
grec. Ziarul francez susţine acum că actualul ministru de interne e de origină italiană, ba chiar că e străvechi în ţară. 
Până la probă negăm toate poveştile astea, scornite în favorul unui om pentru care a pretinde că e român s-a dovedit a fi 
un lucru mai mult profitabil decât adevărat.
Nu oprim pe nimeni de-a fi ori de-a se pretinde român.
Răul e însă că asemenea elemente prea proaspete, în loc de-a fi determinate de caracterul statornic al poporului, 
sunt , din contra, determinante pentru viaţa publică.
Urmările le vedem.
Neavând tradiţii, nici patrie hotărâtă , ele urăsc trecutul, au rupt-o cu tradiţiile; au prefăcut ţara în mlaştină de 
scurgere pentru toate elementele nesănătoase ale străinătăţii. Azi deja fraternizează cu jidanii, mâine vor coloniza ţara 
cu nemţi, deşi aceasta nu se poate  întâmpla decât  în socoteala poporului autohton. De acolo în fine demagogia 
descreierată şi teoria de ,,om şi om".
Dacă — ceea ce nu se mai poate spera — Dumnezeu ar avea milă de această săracă de ţară, cum zice Matei 
Basarab, şi ar voi s-o înzestreze din nou cu oameni purtători ai tradiţiei şi harnici a-i păstra caracterul, el ar trebui să-i 
aleagă din familii cari ar dovedi o vechime şi o continuitate de influenţă politică de cel puţin 250 de ani.
Atunci am şti cu cine avem a face şi nu s-ar întâmpla ca cristalul istoric al României să fie ameninţat de-a fi 
reprezentat ici de Pherekydis, colo de Herşcu Goldner.
 
[1 august 1881] 
[„BUCURIA PE CARE O SIMTE..."]
 
Bucuria pe care o simte presa guvernamentală pentru învingerea în colegiul al III-lea de la Iaşi este atât de mare 
încât asupra ei se uită a se releva mijloacele întrebuinţate pentru o victorie obţinută în felul lui Pyrrhus . Prin dizolvarea 
consiliului comunal şi a celui judeţean, prin schimbarea gradelor gardei civice, prin ameninţări şi corupţie guvernul a 
izbutit a-şi scoate candidaţii şi a adăoga la majoritatea lui din Cameră încă doi muţi.
Ca să se vază ce preţ au aceste alegeri n-are cineva decât să deschiză ,,Românul'' , care, conform adevărului, 
enumăra meritele candidaţilor opoziţiei, pe când despre aleşii guvernului nu are de zis nimic.          
Oare nu e asta contrazicere, nu lipsă de bun simţ ? Dar ce valoare mai au atunci sufragiele alegătorilor daca ele 
se abat de la oameni cari ar putea reprezenta ceva în Parlament asupra unor personaje ce nu reprezintă nimic? Fără 
îndoială nu există om politic în ţară care să poată defini însemnătatea parlamentară a unui d. Gustea sau Zamfirescu . 
Figuri de paie fără nici un trecut politic, fără nici o însemnătate pentru Iaşi, nereprezentând nimic decât favoarea puterii 
centrale, ei şi nimenea sunt espresii identice.
Acest soi de alegeri în care toată puterea guvernului central se exercită asupra a o mână de oameni, parte atârnaţi 
de buget, parte intimidaţi , când ameninţaţi, când linguşiţi, ne aduce aminte procedările analoge din alte ţări, în cari 
parlamentarismul formează asemenea pretextul pentru exploatarea populaţiunii.
În Ungaria bunăoară mamelucii guvernului se aleg în comitatele cele mai nemulţumite, locuite de naţionalităţi, 
deşi guvernul e cel mai aprig adversar al naţionalităţilor; în capitala Moldovei se aleg candidaţi guvernamentali, deşi 
Iaşii , ameninţaţi în caracterul lor naţional prin invazia de străini patronată de amicul fratelui Rosenthal, sunt pe calea 
de-a deveni un al doilea Ierusalim.
D. Rosetti n-a cruţat nimic pentru a-şi asigura victoria.
Scrisori autografe adresate cătră oameni oculţi , lipsiţi de orice merit şi orice trecut politic, linguşiri aplicate 
deşertăciunii copilăroase a unor băieţi de prăvălie , caracterizarea de rebeliune a actelor primăriei, neadevăruri şi citări 
de acte apocrife în raporturile cătră rege, c-un cuvânt tot ce spiritul fanariotic de linguşire şi minciună poate inventa , s-
au întrebuinţat pentru a răpi laşilor gloria de-a fi rămas singurul oraş independent în ţară, singurul de la care se putea 
spera iniţiativa pentru o reîntoarcere de la politica cosmopolită a străinilor din partidul roşu la o politică sănătoasă de 
conservare naţională.
De ani întregi durează molestarea Corpului electoral.
Pentru acest scop, s-a înfiinţat un jurnal evreiesc susţinut din fonduri secrete, s-a numit prefect de poliţie un om 
care, pentru mită, susţinea în Cameră împământenirile , s-a creat un anume secretariat la Ministerul de Interne, ba s-a 
nimicit chiar moraliceşte fostul ministru al instrucţiei prin friponeria cu care trădă grupul politic ce-l ridicase la guvern.
Iată în adevăr creşterea ce o dă partidul roşu tinerimii .
Vreţi s-ajungeţi unde a ajuns un C.A. Rosetti, un Brătianu? Nu vă trebuie nici merit, nici valoare. Dar 
deprindeţi-vă a precupeţi pentr-un portofoliu mandatul ce vi l-au dat alegătorii, a trăda pe sub mână pe cei ce v-au pus 
candidatura şi v-au ridicat — şi viitorul vă este asigurat. Astfel prozeliţii partidului roşu, înainte de a intra în tagmă, 
cată să-şi înfrângă cuvântul de onoare, să-şi trădeze amicii şi să-şi vânză convingerile. Cine nu mai are nimic de vândut 
e matur pentru amiciţia d-lui C.A. Rosetti şi pentru respectul d-lui Brătianu.
 
[2 august 1881]
 
 
STATUTELE  CREDITULUI  MOBILIAR
 
Nu era greu de prevăzut, chiar fără a cunoaşte statutele, că Creditul Mobiliar Român va avea aceeaşi activitate 
pe care-o au societăţile străine de soiul acesta; că nici negoţul, nici producţia, ci specula o să fie raţiunea lui de-a exista. 
Azi, când ,,Românul" ne comu - 
nică un estras de statute, o vedem şi mai limpede aceasta. Din totalitatea de 57 de articole statutare nu ne interesează în 
adevăr decât art. 4 cu alineatele lui: operaţiunile societăţii. În numărul acestor operaţiuni întâmpinăm şi câteva de credit 
comercial, ba chiar fonciar, în aliniile 3, 4, 7, 9, 11. Celelalte operaţii sunt aproape esclusiv afaceri de speculaţie şi de 
haute banque.
Iată dar acele operaţii:
 
Al. 1. A subscrie şi emite, cu sau fără garanţie, în totalitate sau în parte, toate împrumuturile de stat, oraşe, stabilimente 
publice, precum şi orice acţiuni sau obligaţiuni de societăţi civile şi comerciale, în special a acelor cari au de obiect întreprinderi de 
căi ferate, canaluri, mine şi alte lucrări mari publice şi private.
 
Precum am mai zis-o, e cu totul indiferentă pentru Creditul Mobiliar productivitatea acelor întreprinderi de căi 
ferate, canaluri, mine, lucrări publice ori private. E indiferent daca drumul de fier viitor ar avea ceva de transportat, 
daca mina va cuprinde metale, daca canalul se va renta . Activitatea Creditului consistă în a cumpăra sub pari sau al 
pari titlurile emise şi de-a le desface c-un câştig cât se poate de mare. Operaţia desfacerii în detail săvârşită Creditul 
Mobiliar e cu desăvârşire degajat de orice răspundere faţă cu publicul şi cu acţionarii.
 
Alinea 5. A dobândi , scompta , negocia, vinde, schimba, da în depozit orice efecte publice, acţiuni şi obligaţiuni etc.
 
Acest alineat arată limpede că speculaţiunea la bursă de acţiuni şi obligaţiuni e un esenţial atribut al Creditului.
 
Alinea 10. A face pentru comptul celor de-al treilea cumpărări şi vânzări de orice fel de fonduri publice, acţiuni, obligaţiuni 
etc.
 
Aci Creditul se 'nsărcinează  , faţă cu aceia cari n-au timp de a specula singuri, de-a utiliza fondurile lor în 
agiotaj.
 
Alinia 12. A emite obligaţiuni cu condiţiune ca să fie reprezentate pentru suma lor totală prin efecte publice, acţiuni sau 
obligaţiuni cel puţin echivalente, aflate în portofoliu.
 
Pentru a atrage în cercul ei o speculaţiune din ce în ce mai largă de titluri Creditul va emite obligaţiuni fondate 
pe efecte de portofoliu echivalente! Dar cine face ca ele să fie echivalente? Tot Creditul.
Să admitem că suntem în Paris şi Creditul are în portofoliu acţiuni de ale Companiei Imobiliare cari se cotează 
cu 900 (şi fac în realitate 18).
Creditul va emite deci obligaţiuni echivalente cu cota de 900 (pe când în realitate n-are decât o fondaţiune de 
18).
În genere ceea ce subscrie, emite,  negociază  , vinde, schimbă Creditul e supus unor vicisitudini  atât  de 
neaşteptate, atât de păgubitoare pentru cel din urmă detentor al titlurilor în cestiune care e publicul capitalist , încât e 
clar că Creditul, când vinde, ridică titlurile la bursă la cota cea mai 'naltă posibilă; când cumpără, le scade la un preţ de 
nimic.
Astfel Creditul Mobiliar din Paris a făcut operaţii ca cele ce urmează.
A vândut Companii Mobiliare cu 900. Azi nu le ia nimeni nici cu 18.
A vândut obligaţiuni ale aceleiaşi companii cu 280 bucata. Azi stau la 140.
A vândut acţiuni ale minelor din Bingham cu 600. Azi stau 100.
A vândut acţiuni ale tramvaiului Paris sud cu 700. Azi fac 160.
Creditul General Francez a vândut asemenea publicului cu 600 — 700 franci titluri cari au căzut apoi la 100, la 
20, la zero .
Din punct de vedere economic titlurile unei întreprinderi se clasează mai exact prin subscripţie publică. Depuse 
la o bancă, publicul le cumpără cu capitalurile lui disponibile. Dacă întreprinderea merge bine, titlurile se vor urca în 
măsura  productivităţii  lor, dacă e mediocră, ele vor scădea în aceeaşi măsură. Preţurile ce se formează  sunt  însă 
naturale, stau în legătură cu producţiunea întreprinderii.
Cumpărate însă  en gros şi desfăcute en detail de un puternic institut de bancă, acesta are puterea de-a crea 
preţuri artificiale urcate când vinde, preţuri artificiale scăzute când 
cumpără. Creând însă preţuri artificiale urcate pe cari Creditul, nu întreprinderile le câştigă , e evident că se retrag bani 
din negoţul cu mărfuri reale, din întreprinderi ce produc bunuri reale, pentru a-i arunca în întreprinderi viitoare, c-o 
producţiune nulă poate.
Creditul Mobiliar nu e bancă de comerţ. El nu primeşte acţii pentru a le vinde una cîte una pentru un comision; 
el cumpără acţiile en gros, pentru a le urca cât se poate de sus şi a le vinde. După ce, desfăcute odată, preţul lor au 
scăzut, el le cumpără din nou, le reurcă şi iar le vinde, indiferentă fiind valoarea lor intrinsecă; căci, având la dispoziţie 
un capital de 40 şi mai bine de milioane, el poate urca în sus hârtia cea mai rea, scădea la un preţ de nimic hârtia cea 
mai bună. Puţin [î]i pasă daca întreprinderile pe cari le-a patronat merg bine sau nu.
O bancă de comerţ e interesată a propaga împrejurul ei gustul muncii,  sobrietatea  , ordinea, prevederea în 
afaceri, exactitatea în angajamente; o bancă de speculaţie e tot pe atât interesată de-a răspândi gustul jocului, câştigurile 
repezi fără muncă în socoteala altuia, cutezanţa în speculaţiuni, dispreţul pentru valoarea intrinsecă a afacerilor. Banca 
de comerţ exercită în societate rolul unei magistraturi , cea de speculă escitează necontenit cele mai rele patimi.
Şi aceasta e independent de caracterul personal al oamenilor; necesităţile profesiunii sunt superioare; nu scapă 
nimeni de ele. Şi-n banca comercială şi-n cea de speculaţiune scopul individuali imediat e, în adevăr, de-a câştiga bani. 
Dar pentru a  câştiga  mult, bancherul  speculator  nu are nevoie ca clienţii săi [să] lucreze mult şi bine, ca să fie 
inteligenţi, activi, cinstiţi. Banca de speculaţie n-are nevoie de asta; [î]i e de ajuns să 'ntâlnească capitalişti dispuşi a 
juca. Sunt ignoranţi? Cu atât mai bine. N-au curajul de-a munci? Cu atât mai bine. Sunt răi, intriganţi ? Cu atât mai 
bine. Cu atât mai mari vor fi beneficiile băncii, cu atât mai asigurat jocul. Daca există undeva capitaluri onest angajate 
într-o producţiune care aduce încet o dobândă mediocră? Speculatorul le cheamă cu mare zgomot, le ia de la muncă şi 
le-aruncă în specula unor întreprinderi necunoscute, unde pier.
Daca speculaţia e un joc, desigur că şansele nu sunt egale. Cel ce ţine bancul riscă puţin; dar cei [ce] iau parte la 
joc întâmpină foarte mari riscuri , mai ales când nu sunt obicinuiţi.
În operaţii solide de comerţ Creditul nu poate concura cu Banca Naţională deoarece capitalul lui nu poate fi 
nicicând atât de ieften precum e cel de hârtie privilegiată pe care aceasta din urmă are dreptul de a o emite. Prin urmare 
ţinta Creditului e evidentă: speculaţiunea.
 
[3 — 4 august 1881]
 
 
[„CE POFTEŞTE «L'INDÉPENDANCE ROUMAINE»?"]
 
Ce pofteşte „L'indépendance roumaine"?
Crede că prin declaraţii în contra tezei deosebirei de rasă din România se înlăturează un adevăr? Că se supără 
mulţi asupra unui adevăr atât de izbitor, înţelegem; ne pare rău pe de altă parte că aşa este, dar amicus Plato, magis 
amica veritas. 
Pentru a ilustra teoria noastră am citat vorbele autentice ale lui Matei Basarab. Nu din întâmplare , nu cum 
citează ziarul francez pe Mihai Vodă sau pe Ştefan , cari n-au a împărţi nimic în cestiunea aceasta, ci pe acel Matei 
Basarab care spune clar, limpede:
 
stătură stăpânitori ţării oameni străini nouă, nu cu legea, ci cu neamul şi năravurile cele rele, adică greci, cari nu se îndurară a pune 
jos obiceiurile cele bune, bătrâne al ţării, pentru care curând le fu a aduce ţara, la risipire desăvârşită şi la pustiire.
__________
* Courcelle-Seneuil, Traité des opérations de banque, pag. 147. 
Acestea le spune la 1639 Matei Vodă.
La 1669 Radu Vodă (Leon) zice:
 
şi atuncea grecii iară ne-au fost împresurat cu vânzările şi cu cameţele ca şi acum, până ce i-au fost scos ţara şi părintele Domnie 
mele cu mare ocară de aici ca pre nişte oameni răi.
 
Când scriu aceşti Domni memorabilele lor cuvinte pentru lupta între elementul autohton şi cel imigrat?
Unul 60, altul 30 de ani înaintea, domniei fanarioţilor.
Când scriem noi?
Şaizeci de ani după domnia fanarioţilor.
Şi daca Matei Basarab, pentru care lupta în contra elementului etnic străin, puţin numeros pe atuncea, era uşoară, 
vorbeşte în asemenea mod, ce să zicem noi când peste brazda acestei nefericite ţări au trecut una sută douăzeci şi unul 
de ani de domnie fanariotă, când în atâţi ani oraşele şesului s-a umplut cu asemenea oameni cari ,,nu se îndurară a pune 
jos obiceiurile bune, bătrâne ale ţării pentru care curând le fu a o aduce la risipă şi la pustiire?"
Şi oare nu se văd efectele acestei dominaţiuni? Niciodată ţăranul n-a fost mai mizer decât azi, niciodată sarcinile 
ce i s-a impus mai grele, niciodată regimul  alimentar  mai rău, niciodată munca mai multă, niciodată clasele curat 
consumatoare cari nu produc absolut nimic mai numeroase şi mai lacome de bani. Acest regim e atât de rău încât , într-
o ţară cu populaţie rară, aceasta scade; iar medicii militari constată până şi degenerarea continuă a rasei.
Dar oare nu vedem cum aceşti oameni pun ţara să le plătească mizerabilele lor patru clase primare plus 
violoncelul cu zeci de mii, cu sute de mii de franci?
Da! Cu milioanele bugetului, stoarse din firele de grâu ce le produce numai ţăranul, întreţinem sterilitatea fizică 
şi morală, lipsa de caracter şi de inteligenţă adevărată a acestor oameni.
Dovezi avem în toate ramurile vieţei publice.
Avem de exemplu de bine de rău o literatură. Citeze-se numele tuturor cari au scris un şir de literatură sau ştiinţă 
adevărată, fie Şincai ori Hasdău , Alecsandri ori Gr . Alexandrescu, Odobescu, Marţian, Strat, Cost . Negruzzi şi oricâţi 
alţii. Pe niciunul nu-l cheamă nici Giani, nici Pherekydis, nici Carada.
Între miile de cranii ce formează plebea guvernantă de politiciani de meserie, unul nu e în stare a scrie un şir pe 
care să-l poţi citi fără scârbă morală. Daca cităm în teatru pe Millo, în pictură pe Grigorescu , în muzică câţiva germani, 
am încheiat-o . Nicăiri nu vedem Caradale. Incapabile de a pricepe un adevăr, fie ştiinţific, fie artistic , daca le întâlnim 
le vedem lipsite de umbră de talent adevărat, cercând a specula arta ce n-o posedă, precum speculează naţionalitatea ce 
n-o au, patria ce nu-i a lor, gloria naţională pe care n-au creat-o .
Şi nici e minune. Mihai  Cioran  , adiutantul lui Tudor, ne povesteşte că la 1821 se  superpusese  peste toată 
populaţia istorică o pătură foarte numeroasă de străini, în toate funcţiile, în toate mănăstirile, în toate bisericile, în toată 
viaţa publică.
Aceasta e rădăcina adevărată a funcţionarismului.
De aceea nu e de mirare ca într-o ţară, românească înainte de Tugomir Basarab, un ardelean, Lazăr, să fie de 
nevoie pentru a redeştepta sentimentul naţionalităţii.
Dar ce mai la deal la vale? Orice etnolog străin, german ori francez, a recunoscnt şi va recunoaşte că în cea mai 
mare parte pătura superpusă acestui popor e neromână  . Neromână  nu cu legea civilă, nu cu dreptul public, nu cu 
constituţia, ci cu neamul şi cu obiceiurile rele.  Atât de străini încât nu le e cu putinţă nici de a înţelege pe român, 
precum acesta îi ocoleşte şi nu vrea să-i înţeleagă pe ei.
Dar sunt mari patrioţi aceşti oameni?
O! ostentativi patrioţi, foarte guralivi , foarte înfocaţi când afacerile scabroase şi pensiile sunt în perspectivă.
Dar ce să fie alta daca n-ar fi apucat această breaslă, acest negoţ, această meserie a speculei patriotismului 
reversibil? Ce ar fi Carada în alte ţări decât a noastră, la Braşov bunăoară, cu titlurile şi meritele ce le are? Măturător de 
uliţă. Ce-ar fi Giani e tutti quanti ? 
Advocaţi de mâna a treia fără nici o însemnătate. Ce ar fi C.A. Rosetti? Un bufon mai mult în stânga extremă şi desigur 
că ultramaghiar , ca toţi mamelucii, pe când la noi se gerează în ultraromân .
Da! această plebe românizată de la Tudor încoace joacă în Ţara Românească acelaşi rol pe care evreii îl joacă în 
Moldova. Deosebirea e numai ca evreii sunt de zece ori mai oneşti, mai morali , mai umani decât oamenii acestia.
Şi în privinţa patriotismului adevărat sunt de acelaşi calibru. Evreii în timpul unei invazii au avut patriotismul 
de-a denunţa pretinsa lor ţară şi a cere îngenunchearea ei; d. C. A. Rosetti găsea, în timpul aceleiaşi invazii , că singura 
grijă a ţării trebuia să fie a lua cu asalt Plevna internă, Plevna reacţiunii.
Dar au mâncat pâinea exilului. Risum teneatis . După cum ştim de la martori oculari , această pâine era atât de 
bună cum nu se află în Ţara Românească. Ii vedeai tologiţi la cele dendâi restauranturi , ba luând pensii de la visteria 
turcească, ba bătând la tălpi averea câtorva naivi de boieri de neam ca Goleştii , cari au avut lipsa de bun simţ de a se 
amesteca politiceşte cu aceste gunoaie ale României.
La 1921, cine va ajunge, poate că aceşti oameni vor fi putut deveni români, dacă nu vor fi precupeţit demult ţara 
bucată cu bucată cătră evrei şi nemţi, dacă România va mai exista ca expresie etnologică, nu ca expresie geografică.
Şi cine ştie dacă mănţinerea espresiei geografice cu sacrificiul celei etnologice nu e de un folos problematic ?
Oare nu vedem că în procesul de sacrificare a naţionalităţii române care se consumă sub Carol îngăduitorul 
ajungem să ne fie scârbă de noi înşine?
Dacă în adevăr, prin vicisitudini neterminabile , ne-am chinuit ca neam în războaie, în mizerii, neavând nici timp 
de a ne cultiva, nici liniştea de a ajunge la bun trai, pentru a ajunge în urmă la asemenea rezultate, de a vedea 
Caradalele şi Pherekyzii , străinii aceştia, răţoindu-se , fără merit şi fără compensaţie, în demnităţile publice şi formând 
pătura menită a escamota încet - încet din mânile rasei române moştenirea ei istorică atunci în adevăr la ce ne mai şi 
permitem luxul unui stat propriu?
Din acest punct de vedere, dureros şi crud ca orice cunoaştere de sine însuşi, poate fi cineva un foarte bun român 
şi totodată un foarte rău patriot. Unui român adevărat i-ar putea fi atât de scârbă de aceste adunări încât să prefere un 
guvern străin onest, care să asigure dezvoltare morală şi materială a rasei române, unui guvern pretins naţional, compus 
din tot ce Orientul a avut mai infect şi mai netrebnic. Tot astfel popoarele din Austria preferă absolutismul, cu toate 
rigorile  lui  inevitabile,  liberalismului  dominant  al  pseudogermanilor  galiţieni  ,  cari  dictează  la  Viena  şi  a 
pseudomaghiarilor din Buda.
Dar ziarul francez ne citează războiul. Iată vorba mare care se aduce ca mijloc de convingere, precum advocaţii 
cei răi ai Copiilor de pe natură citează pe Ştefan la început, pe Mihai la coadă în procese comerciale.     Ce are - a face 
una cu alta?
Ţăranul din Vrancea, de la Vaslui, s-a bătut cu calităţile înnăscute rasei lui din timpi strămoşeşti. Guvernanţii 
din Bucureşti l-au tratat însă cu calităţile înnăscute rasei lor, l-au lăsat să moară de foame şi să  degere  de frig în 
câmpiile Bulgariei.
Pe când adevăraţii viteji, pe care îi acopere ţărâna , zăceau în căderea ninsorilor şi sub stoluri de corbi rotitori , 
într-o  nespusă  părăsire,  vitejii  reversibili  şi  guvernanţi  din  Bucureşti  destupau  sticle  de  şampanie  în  onoarea 
mironosiţelor de strade şi berării cari împluseră pe-atunci capitala. Erau ctitori d-nia lor de aşezăminte de bună cuviinţă 
.
Nu ni se mai citeze războiul. Nicicând deosebirea dintre rasa autohtonă şi cea venetică nu s-a dovedit mai pe faţă 
decât  atunci.  Nicicând  puterea de sacrificiu a populaţiunii istorice n-a fost mai mare,  mârşavele spoliaţiuni  ale 
Mihăleştilor şi Chiriţopolilor mai numeroase, mai inumane , mai vrednice de marele cordon al Sfintei Cânepe .
Nu e timpul, nu e locul de-a vorbi de toate cîte s-au petrecut în vremea războiului.
Dar va suna şi ceasul în care se va face lumină şi asupra conferinţelor de la Livadia şi asupra regimului de foame 
şi de mizerie la care-a fost supusă oştirea noastră.
 
[5 august 1881] 
ROMÂNIA IRREDENTA
 
Sub acest titlu „Deutsche Zeitung" din Viena primeşte următoarea corespondenţă din Bucureşti:
 
A trecut un an de când prinţul de atunci, regele Carol I de astăzi, a vizitat Curţile din Viena şi Ischl , întorcându 
- se la Bucureşti ca şef al unui regiment austriac, Tot atunci miniştrii Brătianu şi Boerescu nu mai încetau de a asigura 
cabinetul vienez că Austro-Ungaria are în vecina Românie un aliat credincios şi loial şi că această alianţă îşi derivă  
baza cea mai sigură din comunitatea intereselor la Dunăre şi din respingerea  tendinţelor ruso - slave  în Orient. 
Dispoziţiunea politică de astăzi din România oferă ochiului unui observator atentiv cu totul o altă icoană. În cestiunea 
Dunării România declară că interesele sale  sunt  diametral opuse celor austro-ungare; ea nu vrea să ştie de o 
comunitate de interese cu vecinul stat dualistic ; ea n-ar sta un moment la îndoială de a face concesiuni englejilor şi  
ruşilor, numai spre a combate interesele austriace. Ea mai caută apoi a face  breşe  în dispoziţiunile convenţiunii 
comerciale efectuată cu mari, sacrificie din partea Austro-Ungariei şi nu scapă o ocaziune spre a releva opoziţiunea 
intereselor economice şi industriale ale celor două ţări vecine.
În timpul mai recent, dispoziţiunea ostilă în contra Austro-Ungariei începe a se pronunţa şi în privinţa politică. 
O hartă în care Banatul până la Tisa, Transilvania, Bucovina, ba chiar ţinuturile de la Arad şi Grosvardein figurează 
ca teritorie române, formează prin şcoale fundamentul instrucţiei geografice al tineretului român şi deputaţii români, 
cari vizitează mai bucuros vara aceasta băile din sud - ostul Ungariei şi din Transilvania, nu se sfiesc a juca rolul unor 
agitatori politici. Astfel, de ex. se asigură că deputatul Ionescu, plecând din băile de la Mehadia , a vizitat comunele 
române de primprejur , dând o atenţie particulară birturilor şi ascultând plângerile asupra terorismului maghiar, a 
promis oamenilor mântuire şi unire cu România.
Regele Carol I, astăzi ca şi acum un an, este fidel Austro-Ungariei şi sentimentul său cavaleresc este o garanţie 
oarecare că lucrurile nu se vor precipita aşa curând . Tot aşa credem că şi Brătianu, nu din înclinaţiune platonică , 
dar dintr-un prudent calcul de om politic şi ca un patriot român onest, pune şi astăzi acelaşi preţ pe relaţiunile amicale 
cu Austro-Ungaria ca şi până ieri. Dar vede oricine că-i vine prea greu să pună stavilă torentului partidei liberale 
(sau mai corect partidei roşii), care mai că e dispusă, a arunca din car pe conducătorul de până aci şi fundatorul 
regatului român. Boerescu a jucat un rol falş în cestiunea Dunării şi eliminarea sa din cabinetul Brătianu n-a fost o 
pierdere pentru Austria. Numărul partizanilor lui Cogălniceanu, unul din cei mai  declaraţi  adversari ai Austro-
Ungariei, creşte tot mai mult, după cum se vede lămurit din alegerea sa de deputat într-un colegiu până aci fidel 
guvernului (Turnu - severin  ) şi e sigur că, la întrunirea Camerii, toate elementele opoziţiunii se vor  coaliza sub 
conducerea sa spre a răsturna ministeriul Brătianu. Este adevărat că şi acesta nu stă cu mânile în sân , căutând a-şi 
întări poziţiunea prin câştigarea în parte a unor personaje conservatoare moderate ; aci însă întâlneşte rezistenţa lui 
Rosetti, de care nu-i este permis să se despartă dacă nu voieşte să  piardă cu dânsul pe alţi mulţi stâlpi ai săi din 
Parlament.
 
[5 august 1881]
 
 
[„CĂUTÂND A ESPLICA ..."]
 
Căutând a esplica etnologic antagonismul atribuit moldovenilor contra muntenilor am găsit că bărbaţii de peste 
Milcov nu înţeleg sub cuvântul ,,muntean" populaţia istorică a Ţării Româneşti, una şi aceeaşi în toate provinciile, ci o 
pătură superpusă,  neistorică  , imigrată de  curând  prin oraşe, din care se recrutează partidul roşu,  rămânând  ca 
populaţiile vechi sau pe deplin asimilate să se grupeze, ceea ce şi fac, sub cu totul alte formule politice decât  cele 
cosmopolite ale membrilor societăţilor internaţionale.
Această teorie a produs, ca orice adevăr, o impresie penibilă asupra celor ce cred a avea cuvinte să se simtă 
atinşi de ea; le-a produs un fel de spaimă de ei înşii, precum se cutremură eroii lui Eschil când simt neînduplecarea 
fatalităţii  ; le-a produs poate salutara îndoială daca în adevăr ar fi ei aceia cărora li se cuvine misiunea naturală şi 
înnăscută de-a reprezenta un popor din care, în definitiv, nu fac parte decât din întâmplare şi prin strecurare pe furiş.
Argumente în contrariu cari ar invalida teoria noastră nu se prea pot aduce. Evidenţa nu se poate tăgădui, deşi un 
asemenea mister public nu se mărturisea , fie din cauză de oportunitate, fie pentru alte consideraţii. 
Împlerea Parlamentului şi a funcţiilor cu noi fanarioţi de provenienţă proaspătă, falsificarea vieţii intelectuale şi 
politice a poporului prin capete de formaţiune hibridă, incapabile de o activitate intelectuală, toate acestea se impun 
vederii; autohtonul simte că nici limba, nici înclinările, nici maniera lui de-a vedea nu pot fi reprezentate de cranii c-un 
dram de creier, supus la ramolisment . Studii craniscopice comparative ar fi de folos, şi tineretul Facultăţii de Medicină 
şi-ar câştiga un merit comparând încăperea cubică a unui craniu în adevăr dacoromanic cu strâmtoarea acelor scorburi 
găunoase în cari rezidă sterilitatea intelectuală şi perfidia partidului roşu.
Declamaţiile şi asigurările solemne de patriotism nu ajută nimic în cestiune, întru cât e etnologică. În privirea 
politică, punerea tezei poate fi oportună sau inoportună , practică sau nepractică , dar numai din punctul de vedere al 
celui care-o judecă, nu din acela al adevărului în sine. Pentru meritele reversibile financiare ale grupului Carada — 
C.A. Rosetti, pentru poeziile neogreceşti ale lui Serurie, cestiunea e şi inoportună şi nepractică .
Să sperăm că va avea alt înţeles pentru distingerea între ceea ce e tipic românesc şi în adevăr naţional pe de o 
parte şi între importaţiunile de tot soiul ce se pretind naţionale.
Fără atitudinea declamatorie a ziarului francez din Capitală, mai obiectiv, dar totuşi numai din punctul de vedere 
al oportunităţii , ne răspunde „Cumpăna", ziar redijat de tineri evrei.
Foaia aceasta ne zice că „teoria noastră nu are nici un folos practic pentru partidul conservator".
Poate că folos practic şi partid conservator sunt o contradicţie în adjecto întru cât [î]i priveşte pe conservatori. 
Practice sunt Caradalele, cari ştiu a utiliza tot în afaceri ale ţării cele patru clase primare sau Codul Boerescu în aşa chip 
încât ajung directori de drum de fier şi de bancă şi milionari. Practic e d. C.A. Rosetti, care pune pe Giani să-i stipuleze 
o plată de zeci de mii de galbeni pentru negoţul de palavre exercitat de la 1857 încoace. Auzit-au cineva de vrun roşu 
care, în politică, să fie atât de nepractic încât să piarză un ban? Miniştrii daţi în judecată de aceşti virtuoşi se disting 
prin absoluta lipsă de simţ practic întru cât [î]i priveşte, căci au ieşit săraci, căci au fost oameni de stat în socoteala 
averilor lor private, şi sacrificiile ce le-au impus celor mai mulţi poziţiunea lor oficială le-a jignit multora interesele şi 
avutul lor. Cine-a sărăcit dintre roşii, afară de bieţii Goleşti cari au luat-o la serios? Dar Goleştii erau boieri de neam şi 
autohtoni, deci, ca atari, nu s-au uitat la folosul practic, lăsând în seama d-lui C.A. Rosetti admirabila calitate de-a 
concilia interesele sale private cu rolul de martir, de exilat, de prigonit, pe care l-a ştiut juca în perfecţiune. Martiriu şi 
patriotism ce se traduce în practică în pensii reversibile, în lefuri exorbitante create ad-hoc, în sporirea cu 40 la sută a 
bugetului cheltuielelor, în urcarea birurilor , în înmulţirea datoriei publice ş.a.m.d.
Cât  despre folosul practic pentru  ideile conservatoare, el e evident. Formula unei organizaţii conservatoare, 
abstracţie făcând de ţară şi de poporul istoric, se dovedeşte a fi sterilă şi lesne de escamotat . Vedem că roşii, maiestri în 
precupeţirea unor asemenea formule, au devenit peste noapte din republicani monarhişti şi că primesc orice program 
politic, numai la putere să rămâie . Treaba lor să răsucească şi să falsifice principiile conservatoare şi să pretinză că sunt 
ale lor.
Pentru noi principiile sunt un mijloc pentru păstrarea predominării rasei române în ţară; pentru ei un mijloc de-a 
rămânea la putere şi a escamota încrederea celor lesne de amăgit. Lupta trebuie să devie mai substanţială şi s-apropie 
timpul în care, în genere, deosebirea între idei conservatoare şi liberale, între idealuri abstracte de organizaţie va căta să 
înceteze.
Lupta se va naţionaliza . De o parte vom întâlni  fanarioţii şi străinii, de orice credinţe politice ar fi, de alta 
românii proprii şi în realitate asimilaţi , abstracţie făcând de principii politice.
Evreii au zis Congresului de la Berlin: ,,Sau ţara să fie cum o vrem noi sau să nu fie". Un apropiat viitor va 
zice: ,,Sau ţara aceasta să fie în adevăr românească, sau nici nu merită să fie".
De unde să rezulte în adevăr obligaţiunea pentru ţăran ori pentru fostul boier să se lupte în război sau să 
plătească dări pentru ca Caradalele şi Goldnerii de toate categoriile să aibă liniştea şi mijloacele de-a-i exploata în bună 
voie? 
Oare poporul nostru nu are altă misiune pe pământ decât de-a plăti pensii reversibile d-lui C.A. Rosetti şi a muri 
în război pentru a pune fundament siguranţei falimentelor frauduloase ?
Espresia etnologică şi geografică a statului român să nu fie  decât  un pretest pentru Chiriţopoli de a-şi face 
mendrele, pentru ca străinii să se  îmbogăţească  şi să se  încarce  cu onorile create în numele acestui popor?... Ţara 
Românească nu mai e decât ocazia dată unui grec ca d. C.A. Rosetti de a se gera în om de stat şi de a-şi face nume? E 
condamnat acest popor ca paginele istoriei lui să fie mânjite de indivizi străini, fără ca aceştia să justifice prin muncă 
sau inteligenţă o asemenea suplantare?
,,Cumpăna" ne citează însă state în cari împrejurările ar fi ca şi la noi: Statele Unite şi Belgia.
Sunt tocmai statele contra comparării cu cari am protestat totdauna. Amândouă formaţiuni nouă, fără caracter 
naţional propriu, în cari originea locuitorilor e indiferentă, amândouă fără trecut. Tocmai cerinţa de-a lăsa România să 
se prefacă într-o Americă sau o Belgie a Orientului este aceea căreia ne opunem din toate puterile. Nouă nu ne e deloc 
indiferent elementul ce are a determina caracterul şi soarta acestei ţări. Pretindem în mod absolut ca el să fie acelaş 
care-a determinat caracterul ţării de la 1200 — 1700 şi de la 1821 — 1866. O ţară care ar apuca căile americanismului 
deplin devine indiferentă pentru român şi e cel mult o espresie geografică, o firmă, un otel, nu o patrie, nu un stat 
naţional.
 
Dar, zice „Cumpăna", atât în lumea fizică cât şi [în] cea morală există şi domneşte numai ceea ce are puterea intrinsecă de-a 
exista şi domni. Este o ciudată filozofie aceea care se sileşte a demonstra că elementele putrede, că decrepitudinea poate doborî şi 
stăpâni elementul sănătos şi viguros.
 
Poate fi ciudată filozofia aceasta, dar nu e mai puţin adevărată. Puterea intrinsecă de-a exista şi domni nu este 
absolută, ci atârnă de la mediul în care se exercită. Când un popor încape de ex. sub dominaţiunea străină, învins prin 
superioritatea numerică , elementele sale viguroase şi statornice vor rămânea jos, iar cele cari se vor adapta mediului 
nou al robiei , linguşitorii , mincinoşii , viclenii, se vor ridica. Astfel grija cea dendâi a fanarioţilor a fost de-a desfiinţa 
armata noastră, corp cu corp, pentru a nimici mediul în care calităţile rasei române şi puterea ei de viaţă se putea 
exercita. La 1874 ,,Românul" cerea desfiinţarea armatei pentru cauze de economie.
Istoria noastră e o ilustrare a acestei teorii. În epocele în cari se cerea vigoare şi o intensivă vitalitate s-au ridicat 
românii; în epoce de dominaţiune străină, exercitată din Ţarigrad ori din alte puncte, s-au ridicat străinii.
Adaptabilitatea c-un mediu nesănătos, nedemn, nu înseamnă superioritate organică.
Stejarul nu creşte pretutindenea, buruienele în tot locul. Aceasta nu va să zică că ele au ,,o putere intrinsecă mai 
mare de-a exista şi de-a domni". Daca într-un mediu stricat viclenii şi poltronii înfloresc nu e dovadă că au o putere 
intrinsecă superioară celor inteligenţi şi de caracter, ci numai că mediul e favorabil pentru  decrepitudine  morală, 
nefavorabil pentru sănătate.
În stâncă s-a găsit o broască ţestoasă care trăise sute de ani fără hrană, adecă tot timpul necesar formaţiunii 
stâncii . Este ea organic superioară unui englez, care, nemâncând patru zile, ar turba ?'
Victoria finală a superiorităţii e coada teologică a bătrînului Darwin. Cu toată adâncimea filozofiei naturii, el e 
bun anglican , deci optimist; în contra scepticismului ce-ar putea rezulta din teoria luptei pentru existenţă se - ndreaptă 
aserţiunea că la urmă victoria e a superiorităţii. Nu superioritatea organică învinge, ci adaptabilitatea c-un mediu dat de 
timp, istoriceşte, dat de spaţiu, geograficeşte . Dar naturile viguroase vor căta să întipărească mediului caracterul lor, 
cele slabe se vor adapta ca ceara unui mediu nedemn chiar, încât slăbiciunea e din acest punct de vedere un titlu la 
existenţă. Demult  gândeam  la o asemenea  modificare a teoriei  luptei pentru existenţă,  văzând  cazurile în cari 
decrepitudinea şi paraziţii ajung a esploata şi stăpâni elemente sănătoase şi puternice;
 
[6 august 1881] 
[„DESPRE O PRETINSĂ INCURSIUNE ..."]
 
Despre o pretinsă  incursiune  a soldaţilor români de graniţă în comitatul  Trei scaune  din  Săcuime  „Pesther-
Lloyd" scrie, în maniera sa ordinară, următoarea:
 
De sute de ori am dat reprezentanţilor noştri din străinătate exemplul diplomaţiei engleze; nu e vina noastră 
daca trebuie să revenim mereu asupra aceluiaşi exemplu. Rugăm pe oricine care cunoaşte  întrucâtva  uzanţele 
diplomaţiei engleze de - a - şi  închipui următorul caz. Există undeva — nu în vecinătatea Marei Brititanii , ci în 
apropierea celei mai neînsemnate colonii a ei — un popor mic, dar obraznic, căruia Anglia i-au adus cele mai mari 
servicii şi care, drept mulţămită, urmăreşte cu cea mai îndrăzneaţă batjocură tot ce e englez. Presa acestei mici 
ţărişoare (Kleines Landchen ) batjocoreşte într-una Anglia; guvernul ei nu lasă să treacă nici o ocazie pentru a face 
guvernului, englez orice năzbutie imaginabilă şi afară de aceasta micul poporaş (Kleines Volkchen ) întreţine un cârd 
de agenţi cari se silesc a aduce poporul ce stă sub Anglia la nemulţumire, ba la revoltă chiar. Cu intenţie agenţii micei 
ţări răspândesc ştirea că ea în curând va goni pe engleji şi le va lua teritoriul; iar, pentru ca lucrul să devie verisimil 
în ochii ignorantului popor de rând , guvernul micii ţări, din greşeală se 'nţelege , pune pe soldaţi să facă o incursiune 
pe teritoriu englez, să ocupe sate şi să comită fel de fel de necuviinţe.
Cum credeţi oare c-ar vorbi diplomaţia engleză cu asemenea canalii ? Cazul e inimaginabil , căci englezul ar 
impune tăcere la cea  dendâi  ocazie  obraznicului  vecin; dar să admitem că prin o  miraculoasă  ,  constelaţie  de 
împrejurări lucrurile ar fi ajun atât de departe, care credeţi c-ar fi soarta principelui, a ministrului, a poporului, care 
ar fi atins astfel vaza Angliei? Englejii sunt oameni practici; ei proced în orice loc altfel, conform cu împrejurările 
locale. Într-un loc  restabilesc  liniştea, într-alt loc iau ţara întreagă sub  stăpânirea  lor, într-alt loc bombardează 
capitala pân-în fundament, ba pe - alocurea s - a 'ntîmplat c-a curarisit pe-un ministru pe jumătate sălbatec c-un băţ 
de bambus , dar pururea şi pretutindenea, în Europa ca şi-n cele mai depărtate zone , au inspirat respectul numelui 
englez şi, chiar acolo unde nimic nu se respectă, au inspirat un fel de sfioasă teamă de orice petec de pământ pe care 
fâlfâie o treanţă cu colorile engleze.
Acesta e obiceiul englez, e bunul obicei. Şi dacă în locurile acelea unde sentimentul pentru onoarea şi 
demnitatea acestei monarhii ar trebui să fie mai viu ar exista o urmă numai din acea mândrie şi hărnicie, din curajul şi 
cuminţia politicei engleze, ar fi în adevăr cu neputinţă ca o ţărişoară ca România să cuteze de - a - şi aranja toată 
politica ei astfel încât aceasta să semene c-o continuă şi impertinentă provocare a Austro-Ungariei. Nu vorbim aci 
numai de incursiunea românilor în comitatul Trei scaune . Un pericol nu subzistă aci şi-n acest moment vagabonţii 
valahi vor fi şi plecat, de vreme ce d. ministru de război din Bucureşti au avut deosebita bunăvoinţă de-a dispune  
numaidecât ca să se deşerteze teritoriul ocupat. Aşadar nu cazul în sine ne preocupă, ci gândim la totalitatea relaţiilor 
monarhiei noastre cu cel mai tânăr regat. Cazul din Trei scaune e numai un fenomen ceva mai frapant în sistemul 
politicei române, care are de scop a continua agitaţia în contra monarhiei noastre. Presa, Parlamentul, guvernul, 
poporul, pe cât are simţ pentru lucruri politice, sunt nesleiţi în degradarea monarhiei noastre. Guvernul caută să 
împiedice  prin orice mijloace influenţa legitimă a Austro-Ungariei în Comisia dunăreană, presa predică zi cu zi 
anexiunea Transilvaniei — e adevărat că presa bucureşteană, e  atât  de smintită de-a discuta zilnic anexiunea 
Bulgariei, Macedoniei, Basarabiei; în şcoale se 'ntrebuinţează  harte, în care toată ţara —  până  la  Segedin — se 
declară posesiune română, iar armata întreprinde tocmai incursiuni pe teritoriul Transilvaniei.
Paralel cu aceasta  urmează agitaţia emisarilor români în Transilvania.
Amintim că abia acum opt zile am dat seamă, după sorginţi ardelene , că aceşti emisari pregătesc populaţiunea 
română că în curând ,,va fi eliberată de cătră ţara mumă". Legătura între această agitaţie şi incursiunea de acum e 
evidentă. Cei din Bucureşti au voit s-arate ţăranilor din Transilvania c-au luat la serios ,,eliberarea", că de pe acum 
încă soldaţii români au curajul de-a incurge pe teritoriu maghiar — ţăranului nu citeşte gazete, chiar între popii  
româneşti abia se află pe ici, pe colo cîte unul care ştie să scrie şi să citească ca oamenii; lor le vin aceste ştiri 
exagerate, ei aud vorbindu-se de o bătălie bunăoară, în care,  se 'nţelege , eroii români au fost biruitori; că i-au 
alungat numaidecât , aceasta n-o află se 'nţelege nimeni şi astfel ţăranul află că d-nii misterioşi cari i-au promis atâtea 
lucruri frumoase totuşi n-au vorbit aşa de fără temei. Incursiunea în ţinutul celor Trei scaune se ţine de această minare 
a agitatorilor români ca ilustraţia de text.
Pe  lângă  asta ne mai vine în minte că în Bucureşti, pre  cât  ştim, poartă coroana nouă un prinţ din casa 
Hohenzollern. întrebăm acum daca e cu putinţă să se facă o asemenea politică sub un prinţ care-şi cunoaşte foarte 
bine originea şi care s-a obicinuit a-şi utiliza cum se cade foloasele ce i le oferă originea? Presupunem că la prompta 
recunoaştere a noului regat român bunăoară consideraţia pentru un principe german n-a fost cea din urmă şi va fi 
permis de-a întreba daca originea nu-i impune acelui Hohenzollern din Bucureşti oarecari îndatoriri cari să facă cu 
neputinţă ca sub ochii săi să se urmeze o politică cu totul asămănătoare cu aceea pentru care Battenberg, cel instalat 
în Sofia de Rusia, a avut onorabilitatea de-a da pasport ministrului său. Atât de neputincios nu va fi desigur nici regele 
României încât să nu poată pune stavilă acelor scandaloase agitaţii cari, mai curând sau mai târziu , cată să devie 
fatale  atât  ţării sale  cât  şi tronului cioplit din nou, precum şi  posesorului  său. Dar pentru  leziunea  teritoriului 
unguresc, nu se poate aştepta satisfacţie de la regele României. Satisfacţiunea trebuie să şi-o ia guvernul nostru însuşi 
şi ea trebuie să fie atât de publică, atât de eclatantă, atât de completă precum a fost cea stoarsă cu de-a sila de contele 
Andrassy de la prinţul Milan sub guvernul Ristici — şi aceasta pentru o greşală mai neînsemnată decât cea ce s-a 
comis acum. Nu e suficient de a ne mulţumi cu mai puţin decât ceea ce-a obţinut contele Andrassy într-un timp în care 
Austro-Ungaria nu ocupa încă acea vestită poziţie dominantă de azi şi când , pentru întâia dată, ni s-a dovedit atât 
nouă cât şi mai cu seamă populaţiunilor din Orient că vaza monarhiei nu se poate atinge în nici o împrejurare. 
Să nu ne facem iluzia că, daca România se va alege c-o impotentă admoniţiune diplomatică, cari se manipulează cu 
atâta seriozitate de cabinetul din Viena, jocul nu se va repeta mâni , poimâni , în timpii cei nefavorabili şi c-ar ajunge la capăt 
atât  de  curând  . Daca România nu va primi o  puniţiune  precum ar  primi-o  în asemenea caz de la orice altă mare putere 
europeană, atât interesele cât şi supuşii acestei monarhii în Orient s-ar declara proscrişi . Ceea ce i s-ar îngădui fără pedeapsă 
României ar îndrăzni Serbia şi Bulgaria. Iar, când s-ar ivi în adevăr un conflict, s-ar manifesta poate pe deplin urmările fatale ale 
acestei slăbiciuni.
 
[7 — 8 august 1881]
 
 
[,,«ROMÂNUL» DE JOI..."]
 
„Românul" de joi înregistrează cu zgomotoasă bucurie rezultatul balotajului de marţi şi însoţeşte darea sa de 
seamă cu oarecari explicări pe cari le crede absolut necesare pentru onor. săi cititori.
Trebuie să aibă cineva lipsa de cuviinţă a „Românului" pentru a mai îndrăzni să vorbească de o biată alegere la 
care, pentru cuvinte expuse la acest loc, opoziţiunea s-a abţinut de-a lua parte.
Şi ,,Românul vrea să ne facă să credem minunea că a fost în momentul de faţă în Colegiul I al Capitalei 86 de 
alegători cari să voteze orbeşte pentru un om cu desăvârşire obscur şi de nici o însemnătate publică ca acel d. Culoglu , 
pe care nimenea nu-l ştie? Se vede că libertatea de care s-au bucurat guvernanţii de - a - şi exercita prestidigitaţia 
împrejurul urnei au umplut-o cu voturi. În zilele noastre oamenii cred mult mai lesne în repejune de manipulaţie decât 
în minuni.
 
[7 — 8 august 1881]
 
 
[„ADEVĂRUL CĂ ÎN DECURSUL..."]
 
Adevărul că în decursul acestor din urmă paisprezece ani elementul istoric pământean au fost înlăturat în favorul 
a d-alde Giani, Cariagdi, Carada, Fleva etc., deci în favorul unui element etnic şi moraliceşte străin neamului românesc, 
acest adevăr [î]i doare rău pe toţi aceia  câţi şi-au făcut din specula patriei şi naţionalităţii o meserie , un negoţ, o 
breaslă.
Când aude cineva că un Fleva ori un Pherekydis pretinde a se interesa de România [î]l poate întreba: ,,Ce-ţi pasă 
d-tale cum merge ori nu merge Ţara Românească? Pese-ţi de ceea ce se petrece în patria d-tale originară, în Morea sau 
cel mult în regiunile hartelor etnocratizate de d. Paparigupolos . Ţara aceasta, în care vă câştigaţi un codru de pâine , a 
stat de la 1200 şi pân-la 1866 şi fără d-voastră. Daca va trăi înainte nu va fi meritul d-voastră; daca va pieri nu pe d-
voastră vă poate atinge vina, de vreme ce poporul românesc n-au fost în drept a vă privi decât ca pe nişte venetici de 
ieri alaltăieri , veniţi aci ca să vă hrăniţi, iar nicidecum ca să apăraţi un pământ ce nu-i al vostru sau o naţie din care în 
definitiv nu faceţi parte decât cel mult prin toleranţă, iar nu pe bună dreptate. De vă place staţi; de nu, Dunărea 'i colo şi 
pe unde aţi venit puteţi şi pleca".
Tot acest răspuns li se cuvine şi evreilor şi  oricăror  străini. Nu vă place ţara şi poporul? Nu vă convine 
şovinismul neamului românesc? Nu vă mai lasă să vindeţi rachiu amestecat cu vitriol? Graniţele-s aproape. Mergeţi în 
ţara cui vă avusese înainte. Aţi 
făcut avere? Luaţi-o cu voi şi pe ici vi-i drumul! Atâta pagubă să fie pe capul acestei ţări cât o suferi ea prin emigrarea 
Caradalelor, Gianiilor, Cariagdiilor şi Pherekyzilor .
Iată singurul limbaj pe care se cuvine să-l ţinem faţă cu această plebe de bragagii şi covrigari aristocratizată pe 
pământul nostru.
Faţă cu această realitate simplă, ce ne răspunde organul acestor oameni, poreclit ,,Românul"? Că şi între 
conservatori sunt oameni de origine străină. Am mai observat că acest argument ad hominem nu dovedeşte absolut 
nimic în contra teoriei noastre.
Pot d-nia lor să-şi chinuiască memoria în toate chipurile pentru a afla şi între conservatori numiri cari să semene 
cu ale d-nealor; teoria pe care o susţinem e obiectivă, de-o valoare generală  secundum veritatem  . Argumentul în 
contrariu nu invalidează deloc teza.
Chiar daca toţi conservatorii ar fi olandeji sau persani bunăoară, nu rămâne mai puţin adevărat că secta Carada, 
Giani, Pherekydis, C.A. Rosetti, Fleva este alcătuită din străini superpuşi fără nici un cuvânt naţiei româneşti; că o 
esploatează cu neomenie, ca orice străin fără păs de ţară şi popor, şi că acest spectacol al esclusivei stăpâniri a unei rase 
şi decăzute şi abia imigrate asupra unui popor istoric şi autohton e o adevărată anomalie, căreia poporul istoric ar trebui 
să-i pună capăt daca ţine la demnitatea şi la onoarea lui.
Dar, zice, „Românul",
 
,,românii ca toate popoarele cari păşesc spre progres nu se mai ocupă astăzi de-a descoperi cine e autohton sau nu.
 
Însă tocmai asta e tema noastră. Rău fac românii că se cred destul de înaintaţi pentru a nu se mai ocupa de 
aceasta; rău că scad la număr pentru a face loc Caradalelor şi Goldnerilor ; rău fac că se lasă esploataţi de străini de tot 
soiul; rău fac că ţin pe spatele lor cu produsul muncii [lor] aceste mii de lipitori, nedeprinse la muncă, corupte, viclene 
şi mincinoase cari răpesc pământeanului cel din urmă ban şi-i iau pânea din gura copilului, pentru a se înţoli cu toate 
trenţele scumpe ale Apusului; rău fac în fine românii că sufăr ca asemenea lăpădături să-i guverneze.
Fac atât de rău încât aceşti paraziţi cutează a înjura trecutul nostru, a mânji cu vorbele lor veninoase mormintele 
vechilor şi vitejilor noştri Domni, a ne numi pe noi străini în ţara noastră proprie.
A ajuns atât de departe încât ,,Românul" îndrăzneşte a zice că aristocraţia română, acea aristocraţie care azi, 
graţie demagogiei. nu mai există, a fost străină.
În adevăr Roman şi Manea Herescu , ambasadorii lui Mircea Vodă, al căror ultim descendent s-a stins acum 
câţiva ani, Basarabii, Floreştii , Bălenii , Filipeştii , Balşeştii , Cănteştii , oameni care au botezat piscurile cele mai 
înalte ale Carpaţilor cu numele lor nu sunt familii istorice; Matei Vodă şi Vasile Lupu , a căror oştiri împreună se 
ridicau la 270 000 de oameni, erau o aristocraţie străină, fără drept istoric, fără merit.
Meritele şi dreptul istoric sunt ale lui Zevzecopol şi Pehlivanoglu , noii veniţi. D-nul Zevzecopol s-a bătut la 
Valea Albă, d-nul Pehlivanoglu la Rovine şi d-nul Pherekydis la Obertin .
Daca se va cerceta bine, se va afla că, la adecă, d. Giani a fost duce de Făgăraş, d. Carada pârcălab de Hotin şi d. 
C.A. Rosetti vornic de Suceavă.  Sunt  pline cronicele noastre cu numele ilustre ale  Zevzecopolilor  de tot soiul şi 
bătrânul Costin de la Costâna nu ştie cum să le ridice meritele mai sus!
Dar, întreabă „Românul", „contra cui s-a luptat Tudor?".
Contra voastră, d-nilor roşii! Contra părinţilor voştri!
Iată ce povesteşte în adevăr Mihai Cioran, adiutantul lui Tudor şi martor ocular al evenimentelor:
 
De la deschiderea războiului, din anul 1806 până la 1812, între Rusia şi Poartă, şi de la 1812 până la 1818, cât a ţinut domnia 
lui Caragea , şi de atunci până la 1821, amândouă Principatele s-au umplut  de greci ca niciodată. Marele spătar , şeful oştirilor nu 
se făcea niciodată din boieri români precum nici agă , nici căpitan de dorobanţi, precum nici o altă dregătorie care după vechile 
aşezăminte ale ţării avea sub dânsele trupe înarmate; ci pe toţi aceştia îi orânduia Domnii din grecii lor ... Caimacamul Craiovei cu 
toată suita lui şi cu toată oştirea de lângă dânsul trebuia să fie greci; zapciii plăşilor, vătăşeii plaiurilor , toţi dregătorii cari erau 
sub dânşii trebuiau să fie greci şi foarte rar s-ar fi putut vedea cîte un român printre dânşii ... Mitropolitul 
ţării, câteşitrei episcopii, toţi arhiereii, toţi egumenii monăstirilor erau greci; în şcoalele domneşti toţi profesorii, mari şi mici, erau 
greci. Negoţul din toată ţara era în mânile grecilor . . . După tot cuvântul drept şi fără voie te făcea să crezi că Grecia întreagă se 
strămutase în România . . . Vocea şi puterea boierilor români se pierdeau în acel torent de străini ce inundaseră ţara.
 
În reclamaţia pe care Tudor o adresează Porţii, el zice:
 
Necontenitele şi neauzitele patimi şi chinuri ce suferim neîncetat de la Domnii greci cum şi de la suita ce aduc cu dânşii , 
şi de la toţi grecii, neamul lor, ce s-au încuibat în pământul nostru. . .
 
Divanului ţării Tudor îi prezintă un memorand al cărui punct 1 zice:
 
Ca Divanul ce înfăţişează Ţara Românească să ceară prin arzmazar de la Poartă desfiinţarea cu totul şi pentru  totdauna a 
orânduirii Domnilor greci şi în locul lor să se rânduiască Domni pământeni .
 
Dar să vedem!
Tudor a avut căpitani, a numit prefecţi. Este vrun Carada printre ei?
A numit la Dolj pe Ion Solomon, la Mehedinţi , pe visternicul Crăiniceanu , la Gorj pe frate - său , la Vâlcea pe 
Strehăianu , locţiitor de ban de Craiova pe Vasile Moangă . Între căpitani găsim pe Vasile Crăpatu , Barbu Urleanu , 
Ion Oarcă , Ghiţă Cuţuiu , Ion Urdăreanu , Ghemigeanu ş.a. Corespondenţa lui cu paşii de din dreapta Dunării o purta 
un bătrân anume Borănescu .
Nu găsim între toţi oamenii aceşti o singură Carada.
Unde erau Caradalele patriotice pe atunci?
Aci vom pune pe Ypsilanti să ne răspunză prin proclamaţia sa:
 
Voi. prietenii mei patrioţi pe câţi întâmplările şi nevoia i-au târât într-aceste pământuri ale Moldovei şi Valachiei , siliţi 
fiind de  întâmplările împrotivitoare  , aţi ajuns  să staţi  până  şi dindărătul  trăsurilor  boierilor  pământeni  ai acestor ţări, 
batjocură şi ruşine încă neauzită de locuitorii Eladei .
Câţi însă veţi rămânea surzi la această sfântă chemare a patriei şi veţi voi a rămânea slugi boierilor acestor două ţări, stând 
dinapoia trăsurilor lor, să cunoaşteţi că de azi nu mai puteţi purta arme şi că neapărat trebuie să vă îmbrăcaţi în haina acestor 
pământeni şi să vă aşezaţi în naţia lor. Iscălit: Alexandru Ypsilanti .
 
Ceea ce au şi făcut Caradalele acum 60 de ani. Au îmbrăcat haina pământenilor şi s-au aşezat între noi.
Ordinul de zi dat de Ypsilanti la Cozia descrie în modul următor pe vitejii pe cari - i adunase sub streaguri :
 
Ostaşilor!
Dar ce zic? Blestem şi batjocură! Nu voi mânji niciodată acest frumos şi glorios nume adresându-mă cătră voi, cari sânteţi 
nişte cirezi de nebărbate şi nevrednice gloate, de adunături, fricoşi , dobitoace, leneşi şi tot ceea ce se poate numi mai prost etc., 
etc.
 
Sunt şaizeci de ani de atunci !
Oamenii bătrâni ţin minte vremea. Se poate crede oare că fiii acestor oameni, cari sunt în cea mai mare parte 
roşii, pot fi buni români? Se poate pretinde că acestea ar fi merite suficiente pentru a stăpâni România? Aceste nu sunt 
erezii istorice, precum binevoieşte a glumi „Românul", făcându-se că uită cumcă cităm acte autentice. Sunt adevăruri, 
crude şi dureroase adevăruri, cari ne inspiră scârbă de aceste adunături ce-au uzurpat rolul de politiciani în ţară. Pot 
oamenii aceştia, a căror părinţi nu ştiau româneşte, să aibă vrun sentiment de patrie? Pot ei să iubească literatura, artele, 
meseria naţională? Ştiu ei altceva decât a goni funcţii? Sunt ei altceva decât ceea ce ovreii sunt în Moldova?
Iată de ce moldovenii au dreptate să urască pe aceşti oameni. Ei, poporul istoric, au dat mâna şi s-au unit cu 
poporul istoric al Ţării Româneşti.  Când au unit coroana neamului Muşatin şi pe-acea a străvechilor Basarabi pe-o 
singură frunte, când poporul lui Bogdan Voievod Dragoş s-au unit cu poporul lui Tugomir Basarab, amândouă ramuri 
odinioară puternice a unei mari naţii a evului mediu, nici unii nici alţii n-au gândit că vor ajunge a fi stăpâniţi de . . . 
vorba lui Ypsilant . .. de ,,prietenii patrioţi ce stau îndărătul trăsurilor boierilor pământeni ".
Înainte, când vă jucaţi de-a republica, calea-vale ! Serurie publica pe-atunci Parisul în America, iar teoria ,,om şi 
om" era foarte favorabilă republicei compuse din orice fiinţe cu care-a umplut Dumnezeu lumea. 
Azi  sânteţi  monarhişti,  regalişti  ,  legitimişti  ? Apoi se schimbă treaba.  Monarhianu  se întemeiază  decât  pe 
elemente istorice, nu pe venetici şi parveniţi.
Nu căutaţi cu lumânarea printre conservatori numiri cari pot fi de origine străină, dar se află în cronicele noastre 
în veacul al Xvi-lea şi al Xvii-lea . Nu citaţi pe Rosnovanu , Solescu , Păşcanu , Canta ş.a. alături cu onor. C.A. Rosetti 
ca şi când ar fi tot de-o seamă numai pentru că numele seamănă. Nu strecuraţi pe patronul Caradalelor şi Cariagdiilor 
între familiile ce sunt de trei - patru sute de ani în ţară.
Nu vă oprim, se 'nţelege , de-a fi şi de-a vă simţi români. Ceea ce însă nu se cuvine, ceea ce e stricăcios pentru 
ţară şi pentru rasa română, e ca d-voastră, cari faceţi politică pentru a face avere, d-voastră, pentru cari manoperele 
demagogice sunt un mijloc de trai, să determinaţi soarta acestei ţări, să fiţi elementele ei hotărâtoare . Au căzut boierii? 
Vie alţi români în locul lor. Dar români get - beget , de coada vacii cum se zice. Vie Ion Frunte Lată, ori Terinte Ţără - 
lungă să puie trebile la cale, iar nu Giani, Cariagdi, Carada, Flevs , Chiriţopol, C.A. Rosetti şi alţii de soiul acesta.
 
[9 august 1881]
 
 
O CONFIRMARE NEAşTEPTATĂ 
 
Fără s-o aşteptăm, d. I. Ghica dă dreptate teoriei noastre etnologice în scrisoarea a  Ix-a  adresată d-lui V. 
Alecsandri şi publicată în „Convorbiri".
Iată în adevăr pasaje din această  scrisoare cari ilustrează  teoria noastră despre sterilitatea  intelectuală  a 
imigraţiunii românizate din proaspăt.
Deşi tonul scrisorii e beletristic , potrivit cu foaia în care a fost tipărită, cititorul va vedea că în mod intuitiv se 
descrie incapacitatea înnăscută a păturei superpuse din România de-a pricepe geniul poporului nostru.
 
[9 august 1981]
 
 
DIN EPOCA LUI MATEI BASARAB
 
Sub titlu Moldova acum două sute de ani ziarul ,,Bukarester Tagblatt" a publicat următoarele:
 
Din izvor sigur ni se anunţă că nu demult s-a găsit în arhiva oraşului  Stettin (Prusia) două documente istorice foarte 
remarcabile, cari sunt de o valoare nepreţuită pentru istorie şi pentru România. Unul din aceste documente este un tractat de alianţă 
încheiat la 1650 între principele  moldovean  Tudor  Stefăniţă  şi regele Carol  X  , din Suedia, contra  polonezilor  . Al doilea 
document este o cronică a mijlocitorului suedian care a fost însărcinat cu încheierea acelui tractat şi în care se află o descriere 
interesantă a stărei de cultură de atunci a Moldovei.
Principatul avea atunci o armată bine instruită de 120 000 oameni. Administraţia era regulată, deja existau şcoli, şi 
legislaţiunea era astfel organizată încât se putea număra între ţările cele mai civilizate de atunci. Această stare folositoare o datorea 
Moldova predecesorului lui Ştefan Tudor, principelui Vasile Lupu, care a înfiinţat prima tipografie în România, clădind biserica 
Trei Ierarhi din laşi, una din clădirile cele mai monumentale ale României.
De un interes deosebit este următorul pasaj în numita cronică a mijlocitorului suedian . El zice între altele : 
,,Am sosit în Iaşi în timpul nopţei şi am fost primit la barieră de către un oficier al principelui, care m-a condus în palatul 
princiar. Sosind în Curtea acestuia, garda prezenta arma, cu care ocazie mi se păru curios că căpitanul comanda în limba nemţească. 
Întrebând despre motivul acestui lucru, mi s-a răspuns că principele Tudor, care a trădat pe predecesorul lui în calitate de secretar 
domnesc, punând mâna pe tron, de frică să nu paţă şi dânsul tot aşa a angajat un regiment nemţesc, făcând dintr-însul garda lui 
personală".
Cronicarul, care după cum se vede ochea totul bine, descrie până la cele mai mici amănunte moravurile şi obiceiurile 
moldovenilor, traiul lor, ba până şi aranjamentul lor. Deja atunci era în laşi în uz Scrânciobul , pe care cronicarul îl descrie cu 
deamănuntul .
,,În urmă, principele Tudor a fost silit să părăsească ţara, refugindu-se la credincioşii lui amici, la suedezi . Senatul din 
Stockholm l-a primit cu mare distincţiune, acordându-i în consideraţia înaltelor sale facultăţi spirituale o pensiune anuală şi 
dându-i pentru locuinţă castelul de lângă Stettin. de unde întreţinea o corespondenţă statornică cu tatăl său, care trăia în Varşovia, 
şi care corespondenţă  trebuie să se afle în vreo arhivă rusească".
Din mici trăsături de caracter, pe care cronistul ştie să le grupeze cu dibăcie, ni se prezentă înaintea ochilor figura lui Tudor 
în mod plastic . El ni se arată ca un om energic, care nu se sparie de nimic, care cuprinde cu ochiul sigur situaţia politică de atunci a 
Europei şi care apoi  nizuieşte a asigura Principatul în contra tuturor  atacurilor prin întărirea puterilor militare. În privirea 
vederilor sale filozofice de stoic, el şi în nenorocire a suportat cu statornicie soarta sa şi a ştiut să-şi păstreze până la momentul din 
urmă sprintenia spirituală şi un interes viu pentru viaţa spirituală a timpului său.
 
Nu e nevoie, pentru cunoscător, a adăoga că aceste documente vorbesc de epoca de strălucită memorie a lui 
Matei Basarab, când Ţara Românească avea 150000 de ostaşi, Moldova 120 000; o epocă pe care am invocat-o de 
atâtea ori zilele trecute în discuţia noastră asupra deosebirilor de rasă din România.
În darea de seamă a foii germane s-a strecutat  o eroare de nume. Nu  Tudor Ştefan ci  Ştefan Gheorghe [î]l 
cheamă pe acel viteaz boier care-n înţelegere cu Matei Vodă  răsturnase  pe  câtva  timp pe Vasile Vodă Lupul, ca 
pedeapsă pentru vrăjmăşia nejustificată a acestuia în contra bătrînului şi valorosului domn al Munteniei. Mai amintim 
că există un portret xilografat excelent  al lui Ştefan Gheorghe, din vremea lui, şi că, afară de Suedia, Parlamentul 
Engliterei i-a votat asemenea o însemnată pensie.
 
[9 august 1881]
 
 
[„CE VOR MAGHIARII CU ALIAŢII LOR..."]
 
Ce vor maghiarii cu aliaţii lor evrei de la „Pesther-Lloyd" şi de la alte ziare oficioase cu tonul plin de necuviinţă 
şi de venin pe care-l ţin faţă cu românii în genere, cu statul român îndeosebi? Ploaia de invective căzute ca din senin din 
nenumăratele foi ungureşti au ele vro raţiune suficientă, subiectivă măcar, sau sunt produsul căldurilor caniculare ale 
acestei veri? In asemenea caz se 'nţelege că gheaţa la cap şi dusă de apă rece sunt mijloace de înduplecare şi liniştire de 
mai sigur efect decât raţionamentele; şi manifestaţiunile nepoliticoase şi nepolitice ale presei maghiare au nevoie mai 
mult de un tratament solid hidro - terapeutic decât de argumente în contrariu logice sau . . . materiale.
Ciudată privelişte ne prezintă ţările de dincoace de Laita . O rasă puţin numeroasă, de 4 şi jumătate milioane, ca 
cea maghiară, incultă, fără o dezvoltare intensivă a muncii naţionale, servă de pretext la o mulţime de cavaleri de 
industrie, maghiarizaţi de curând , evrei, slovaci, nemţi ş.a. pentru a supune unui tratament barbar şi nelegiuit popoarele 
Coroanei Ungariei, popoare în genere mai vechi pe acele teritorii decât rasa maghiară însăşi. Şi, când aceste popoare, 
fie români, fie sârbi , fie alţii, nu vor să se lase a li jupi pielea şi a li se stâlci organele graiului cu nodurile dulcei limbi 
ungureşti, atunci ţipete şi vaiete că se prăpădeşte patria lui Arpad, că e înaintea unui abiz.
Dar fie înaintea unui abiz. Ce mai pagubă! O formaţiune politică de poltroni şi de gură - cască mai puţin, iată 
totul. Cu înlăturarea d-lor Ugron şi Bartha nu se desfiinţează nici popoarele Ungariei, nici brazda ei.
Zi cu zi li se substituie maghiarilor alte elemente, mai trainice şi mai muncitoare. Nu le-a rămas în realitate decât 
privilegiul ce şi l-a creat de-a ocupa funcţiile publice; 
încolo negoţul e 'n mâna  evreilor şi a germanilor; institutele de credit, întreprinderile industriale,  navigaţia sunt  pe 
mâinele străinilor; oraşele sunt populate de străini. Un vânt în schimbătoarea lume politică şi maghiarii părăsesc scena 
mai săraci, mai ignoranţi, mai neputincioşi decum au intrat pe ea la 1866.
Această conştiinţă a neputinţei şi nimicniciei proprii [î]i arde şi [î]i mănâncă . Un temperament iute şi ordinar 
[Î]I  face şi mai incapabili de-a suporta cu înţelepciune căderea şi ruina vădită, deci caută a-şi răzbuna pe oameni 
nevinovaţi neputinţa lor proprie şi şi inventează  când  emisari români în Ardeal,  când Daco - românia  ,  când  alte 
năzbutii toate.
Un popor care nu e nici destul de cult, nici destul de numeros pentru a fi atât de suficient şi care formează abia a 
treia parte din populaţia ţării ce-o stăpâneşte , fără umbră de drept şi prin subrepţiune, ar trebui să fie mai modest. 
Aducându-şi aminte de cîte a suferit el însuşi, ar trebui din contra să sprijine şi să încurajeze tendenţele de emancipare 
politică, intelectuală, economică a conlocuitorilor de altă limbă, ca astfel toate naţionalităţile, unite într-un mănunchi, să 
reziste cu mai mult succes inamicului comun, care e totdeuna o civilizaţie superioară. Se urmează însă din contra. 
Dintr-o ţară cu populaţie rară cum e Ungaria emigrează mii de oameni pe an în ... America; populaţiile pământene scad 
la număr şi sărăcesc;  încât  evreii de la ,,Pesther-Lloyd" propun colonizarea şesurilor cu nemţi. Şi, cu toată starea 
aceasta de lucruri, maghiarii vor să silească pe oameni de-a deveni maghiari? Este aceasta cu putinţă?
S-a văzut vrodată ca o minoritate incultă şi săracă să-şi impună naţionalitatea sa altor popoare dacă nu 
superioare, cel puţin egale cu ea? Nu s-a văzut nicăiri, nu se va vedea nici aci.
Norocul maghiarilor consistă, la dreptul vorbind, în împrejurarea că  bătrânul Deak  a cunoscut prea bine că 
maghiarii singuri ar fi incapabili de a forma un stat independent. De aceea i-a lipit de partea de dincolo de Laita, ca pe 
fraţii siameji . Românii, precum şi celelalte popoară, au legături vechi cu Casa de Austria, mai vechi decât autonomia 
ungurească. şi  decât  statul unguresc de proaspătă memorie. Dacă ungurii s-ar dezlipi de Austria, dacă ar înceta 
principiul ce-i face posibili , nu multe săptămâni ar trece şi s-ar alege praful de regatul d-lui Tisza şi consorţi .
Tot respectul pentru monarhia habsburgică pre  cât  prezintă principiul unei pacinice  convieţuiri  de popoare 
deosebite şi străine unele de altele. Dar de la această fericită idee de stat, care e tot ce se poate mai ingenios ca echilibru 
de puteri, până la monomania şi esclusivismul maghiarilor e o deosebire cât cerul de pământ . Desigur că nu vom 
include în stima noastră pe betyarii foilor ungureşti şi pe ovreiaşii de la ,,Pesther-Lloyd".
Ş-apoi ce aere îşi dau?
Ce-ar face Anglia în ocazia cutare? Anglia? Dar înainte de toate în Anglia funcţionarii nu fură; exemplare de 
oameni de stat ca d. Lonyay nu există; membrii Camerei Comunelor nu au diurnele vândute la cămătari pe ani înainte, 
ca membrii ilustrului Parlament din Pesta; veniturile a zece lorzi sunt egale cu veniturile Ungariei întregi. Anglia n-are 
nevoie de colonişti străini, ea care colonizează lumea; în fine oameni de rasă engleză se numără cu sutele de milioane, 
nu sunt patru milioane şi jumătate. Cine are puterea Angliei, averea şi producţiunea ei şi mai cu seamă mintea ei poate 
să-şi dea şi aerul ei. A compara însă o biată stirpe tătară, fie cât de energică, cu rasa anglo-saxonă şi a aştepta de la ea 
minunile celei din urmă e curată copilărie.
 
[10 — 11 august 1881]
 
 
[,,«ROMÂNUL» S-A PUS PE STUDII..."]
 
,,Românul" s-a pus pe studii comparative. Pentru a dovedi că între conservatori şi sincerii liberali nu poate exista 
stimă reciprocă, reproduce pasaje din discursurile d-lui Vernescu pe de o parte, pasaje din ,Timpul" pe de alta. Fiindcă 
istoria asta-i face plăcere, 
suntem departe de-a i-o lua, deşi ştim prea bine ca nu va putea s-o prelungească, de vreme ce, afară de cazurile tocmai 
citate de „Românul", ceartă între noi şi bărbaţii politici de la „Binele public" n-au fost. Din acele pasaje „Românul" 
deduce că între grupurile opoziţiei nu poate exista ,,stima reciprocă şi necesară oricarii uniri şi încrederea etc."
Fiindcă „Românul" e în fatala poziţie de-a nu-şi mai putea repeta priveliştea dihoniei între grupurile opoziţiei, de 
vreme ce cu citarea unui singur caz s-a sleit izvorul şi fiindcă se vede a avea un interes dramatic pentru asemenea 
lucruri, noi, cari totdauna suntem dispuşi a face servicii confraţilor noştri, vom aminti izvoare mult mai fecunde de 
inspiraţiune pentru onor. redactori ai „Românului".
Astfel bunăoară s-a  întâmplat  ca nu un orator, dar însuşi  ministrul - prezident  al unui cabinet roşu, d. D. 
Brătianu, să-i numească pe deputaţii din majoritate ,,hoţi şi precupeţi ai intereselor publice", trimiţându-i la ,,puşcărie" 
şi la „carantină".
Întrebăm: încetat-au ,,stima reciprocă necesară oricării uniri, încrederea fără de care nu poate fi înţelegerea într-
un scop comun" dintre d. Dimitrie Brătianu şi marele partid roşu?
Deloc.
După apostrofarea majorităţii cu numirile de ,,hoţi şi precupeţi ai intereselor publice", după ce i-a ameninţat cu 
puşcăria şi carantina, roşii [î]l aleg prezident al Camerei.
Suit pe scaunul prezidenţiei, d. Dumitru Brătianu [î]i compara cu nişte ,,putregaie  " cărora li se va datori 
nimicirea României.
Epitetul de ,,putregaie " adresat majorităţii contribuie la „stima reciprocă necesară oricării uniri" etc. ?      
Ne mai aducem aminte de  răposata  întru fericire ,,Presa". Cari erau epitetele zilnice pe cari ,,Presa" şi d. 
Boerescu le dădea partidului roşu ? ,,Descreieraţi ", „deşucheaţi ", ,,bandă de aventurieri", ,,Hodel şi Nobiling" etc., etc.
D. Boerescu a devenit însă ministru şi ,,Presa" guvernamentală.
Desigur „stima reciprocă necesară oricării uniri şi încrederea etc." au fost la culme în acea epocă.
Nu mai vorbim de alte cazuri. Azi d. Cogălniceanu era numit în ,,Românul" maistru în sustracţiune , mâni , 
devenit ministru, era necomparabilul patriot. Baronul în fine, cel care aruncase cadavrul României la picioarele contelui 
Andrassy cu ,,cuţitul înfipt în pântece ", a fost şi este persona grata a partidului dominant; în fine ,,pionul" din mânile 
d-lui de Bismarck, agentul prusian, e astăzi marele şi eroicul rege.
Toate acestea adaogat-au ,,stima reciprocă şi necesară oricării uniri" ? Scriptura zice: „Vedereţi bârna din ochiul 
vostru, nu aşchia din ochiul aproapelui".
 
[12 august 1881]
 
 
[„ÎN «GRENZBOTEN », REVISTĂ..."]
 
În „Grenzboten ", revistă în care ne-am deprins a întâlni de multe ori articole inspirate de sferele guvernamentale 
ale Germaniei ori ale Austriei, aflăm articolul de mai la vale pe care-l reproducem fără a-l comenta, de vreme ce 
intenţia noastră este mai mult de-a face cunoscut ceea ce se cugetă în regiuni determinante în privirea ridicării Serbiei la 
rangul de regat. 
COROANE REGALE NOUĂ PE DUNĂRE
 
În ultimele săptămâni oblăduitorul serbilor a făcut iarăşi o călătorie europeană, la care din nou a fost oaspe al 
împăratului nostru. După cum se zice, această călătorie a prinţului s-ar lega cu dorinţa sa de a fi înălţat la rangul de 
rege şi această veste se pare a fi întemeiată pe adevăr, în adevăr se pare că prinţul Milan al Iv-lea , cu călătoria sa la 
Curţile din Austria, Germania şi Rusia, ar fi voit să sondeze în persoană dispoziţiile pentru această înălţare şi daca va 
fi recunoscut. Se vorbeşte deja că această înălţare se va face la 15 iulie, ziua aniversării a  Iii-a  a declaraţiei 
Independenţei Serbiei ca stat suveran. După toate ştirile prinţul ar avea acum toate şansele reuşitei .
 Vom produce câteva notiţe biografice asupra candidatului :
Prinţul Milan este al doilea în tinereţe dintre suveranii Europei. Numai regele Spaniei este mai tânăr decât el, 
pentru că acesta n-are decât 23 de ani, pe când prinţul Serbiei are 27. Ba chiar cel din urmă a domnit mai mult decât 
14 alţi suverani, pentru că s-a suit pe tron încă de la 2 iulie 1868, deşi încă sub tutelă atunci.
El este fiul prinţului Mihail şi prinţesei Maria. Tatăl său a fost ucis la 10 iunie 1868, în parcul de la Top-kapî , 
ucidere de către asasini puşi de către partidul rival al descendenţilor lui George cel Negru, şi cari l-au împuşcat. 
Muma sa a trăit mai târziu în legături nelegitime cu prinţul Cuza. Tânărul prinţ şi-a primit educaţia sa la Paris. La 22 
august 1872 a fost declarat major şi s-a căsătorit la octombrie 1875 cu Natalia Checicu , fiica unui colonel rusesc care 
apoi a născut la august anul următor pe prinţul Alexandru.
Tânărul  prinţ a fost totdauna un reprezentant al ambiţiunilor  sârbeşti  , şi cu acest chip este un caracter 
îndoielnic atât pentru Turcia cât şi pentru Austro-Ungaria, aceasta din urmă având şi ea supuşi din viţă sârbească 1  
lucrate de Omladina . În vara anului 1876, planurile aceste trebuiau să fie puse în lucrare pe hotarele turceşti.
După instigaţiile şi sprijinele Rusiei, Milan a început, împreună cu prinţul Nichita din Muntenegru, un război 
contra Turciei, fără motiv.
Dar acest război s-a mântuit nenorocit; biruinţele sârbeşti prevestite nu s-au efectuat şi în loc de cucerirea 
Bosniei, care se plănuise la Belgrad, era cât pe - aci Serbia să fie cucerită de turci. Înainte de a se sfârşi această 
învingere se făcuse o încercare de a se transforma coroana princiară într-o coroană regală.
General Cernaieff, aventurosul şef panslavist căruia i se încredinţase conducerea armatei sârbeşti , a făcut să 
se proclame de către armată în tabăra de la Alexinaţ ospodarul rebel rege al serbilor . Acesta era un experiment foarte 
audacios , cu atât mai mult cu cât până atuncea armata sârbească nu-l justificase prin izbânzile sale şi nici prinţul nu 
dăduse probe de vitejie în bătăile cele mici din văile de la Morava.
Ţăranii sfioşi şi nedisciplinaţi ai Landverului sîrbesc fură totdauna bătuţi de către veteranii lui Ahmed Eiub, şi 
prinţul Milan s-a ţinut cu prudenţă de-o parte de la câmpul războiului.
În urma acestor împrejurări nenorocite, pompoasa proclamaţiune a Iui Cernaeff nu făcu, chiar la sârbi , decât 
puţin efect. Ajunsă la cunoştinţa puterilor europene, majoritatea lor o considera poate în tăcere ca un eveniment 
comic, iar pe faţă o dezproba . Diplomaţilor din Belgrad li se dete de către guvernele lor poruncă de-a face cunoscut 
prinţului Milan, în expresiuni neîndoielnice , că încercarea din parte-i de - a - şi aroga o demnitate care nu este nici în 
proporţie cu împrejurările sale, nici cu evenimentele de faţă, ar fi considerată de majoritatea puterilor garante cu cea 
mai mare desplăcere şi chiar ar putea primejdui dinastia în persoana sa. La asemenea sfat, îmbrăcat cu nişte cuvinte 
aşa de prevestitoare de nenorocire, nu s-a putut altfel răspunde decât supuindu-se . Aşa, esperimentul îndrăzneţ al lui 
Cernaeff a căzut şi prinţul nu a cules nimic din aceasta decât o satisfacţiune foarte mărginită: de a fi interpelat cu 
titlul de maiestate de către curtizanii săi şi de către nişte ofiţeri ruseşti adulatori , în timpul de vreo 14 zile.
Puţin după aceasta marea şi  pestriţa  beşică de săpun a  rebeliunii sârbeşti  se  sparse  cu  desăvârşire  prin 
biruinţa care o repurtase la Djunis îndemânatecia comandantului şi vitejia ostaşilor otomani, şi regele, cu regalitatea 
păţită la naştere, fu silit să ceară smerit mijlocirea Europei pentru a scăpa de soarta cu care-l ameninţa dreapta mânie 
a suzeraniului său. Când victorioasele trupe turceşti se îndreptară spre capitală, gonind înainte-le ca lupul o turmă de 
oi cetele pline de spaimă ale ţăranilor sârbi înarmaţi, Milan Obrenovici dovedi calitatea lăudabilă de a fi recunoscător 
pentru graţiare şi se obligă îndată a fi liniştit pe viitor dacă i s-ar obţinea de la sultan să-i acorde păstrarea rangului 
său princiar şi permisiunea de a-şi urma guvernarea în condiţiunile de mai înainte. El fu tratat mai generos decât 
meritase . Puterile opriră braţul Turciei, ridicat pentru cea din urmă lovitură, şi Serbia scăpă cu bătaia. Nu câştigase , 
dar nu pierduse nimica. Devenise însă mai bogată în experienţă şi prin urmare mai băgătoare de seamă.
Se feriră aşadar de participarea la războiul ruso-turc, care izbucnise puţin după încheiarea păcii între Serbia şi 
Poartă, şi abia la 12 decembre 1877 se făcu proclamaţia către sârbi , chemându-i la liberarea patriei, şi se declară 
război Turciei. Răspunsul sultanului la această declaraţiune a fost destituirea principelui, acuma însă împrejurările 
erau mult mai favorabile. Principele Milan, care se făcu acuma el însuşi comandant suprem al armatei, întâlni pe 
calea sa numai rămăşiţe neînsemnate ale trupelor turceşti, şi până la armistiţiu, sfârşitul lui ianuarie 1878, luă cu 
biruinţă Pirot , Niş şi o mare parte din Serbia veche. Prin pacea de la San Stefano şi prin Tractatul de la Berlin el 
dobândi  de la Poartă deplina independenţă şi o sporire însemnată a teritoriului său, după care lucru luă titlul 
de ,,Alteţă ".
Dorinţele lui erau mai mari chiar atuncea, dar n-au fost satisfăcute în toată  cuprinderea  lor. Cu toate că 
Congresul de la Berlin luă în seamă faptele împlinite în privinţa României, a Muntenegrului şi a Serbiei şi le acordă 
părţi mari de pământ cari aparţinuseră până atunci Turciei , el se arată totuşi surd pentru dorinţele acestor ţări în 
privinţa unei înălţări de rang a principilor lor. Manifestarea acestei trebuinţe adânc simţite părea a fi atuncea prea 
timpurie . România, ca şi Serbia, primiră sfatul politicos de a fi moderaţi   în  privinţa numărului şi a
__________
 1 Lacună în text. 
însemnătăţii cererilor lor , a avea răbdare, mulţumindu-se deocamdată cu lucrurile foarte preţioase obţinute . Mai cu 
seamă Serbia avea tot cuvântul pentru o asemenea moderaţiune . Partea ei de câştig a fost mare peste măsură în 
comparaţie cu acţiunile sale în timpul războiului. România a adus jertfe mari de sânge şi bani; vitejia armatei sale a 
contribuit în mod foarte esenţial la dărâmarea părţii celei mai mari a domniei turceşti în Europa. Serbia însă, precum 
am mai spus-o, s-a ferit a-şi frige degetele la focul de război până la căderea Plevnei, cu toate că interesele sale nu 
erau mai puţin în joc decât acele ale vecinului său mai întreprinzător şi mai fără teamă. Abia atuncea când , prin 
puteri  covârşitoare  , se luase fortereţa de căpetenie a turcilor, principele Milan,  având  conştiinţa că nu se mai 
hazardează nimica, se alie şi el cu ruşii şi românii, iar în ,,lupta de liberare" ce a urmat de atuncea nu şi-au pierdut 
viaţa nici măcar o sută de fii ai principatului crescător de râmători . Când sârbii au fost dotaţi de areopagul de la 
Berlin cu un mare adaos de pământ mănos se putea zice: Ei seceră unde n-au semănat.
Aceasta au uitat-o însă sârbii în pornirea lor spre vază şi însemnătate. Ei sunt hotărîţi a imita exemplul care li 
l-a dat de curând România şi este probabil că li se va face pe voie. Se pare că este privit ca indiferent daca, în  
comparaţia cu motivele cari le-a adus România pentru aceeaşi cerere, pretenţia Serbiei de-a intra în numărul 
regatelor este rău fundată. Principatul dacic , coprinzând şi noua provincie de pe malul drept al Dunării, este cu mult 
mai mare decât regatul Bavariei, ba chiar mai mare decât Marea Britanie cu Irlanda; este fertil în mod extraordinar şi 
bogat în comori  minerale  şi are mai mulţi locuitori  decât  Belgia,  decât  Portugalia şi  decât amândouă  ţările 
scandinave. Deja înaintea războiului, sub domnia unui principe inteligent şi onest din casa Hohenzollern, făcuse 
progrese însemnate pe calea culturii, îşi  dezvoltase  în mod abil resursele sale,  lucrase  pentru creşterea naţiunii, 
înlesnise comerţul şi agricultura prin construcţia de şosele şi căi ferate şi-şi crease o armată respectabilă. Prin toate 
aceste măsuri el dobândise întru atâta bunăvoinţa puterilor şi a popoarelor încât , departe de-a face opoziţie în contra 
dorinţelor ambiţiei sale justificate, ele-i urau din suflet fericire la încoronarea clădirii statului şi multe zile bune într-
însele . Cu Sârbia lucrul nu stă deloc atât de bine. Inclusiv cu achiziţiunile din 1878 are o întindere care nu e egală 
nici cu a treia parte din întinderea României, are părţi întinse de pământ cari nu sunt bune pentru agricultură şi nu are 
nici atâţi locuitori cât marele ducat de Baden . Mulţi ani d' a rândul a îngrijit rău de afacerile sale şi, prin suficienţa 
proprie tuturor semibarbarilor , a fost un izvor nesecat de supărări şi încurcături pentru vecinii săi, mai cu seamă 
pentru Austria. Poporul sîrb se arătă în cea mai mare majoritate indiferent faţă cu binecuvântările civilizaţiunii, este 
în cea mai mare parte în proporţie sărac şi n-a făcut nimica pentru a ridica comerţul. După cât ştim, principele Milan 
n-a dovedit niciodată o deosebită capacitate sau pornire de a arata supuşilor săi leneşi şi neculţi drumul spre obiceiuri 
şi deprinderi mai bune decât acele cari le-au moştenit de la părinţii lor. El este întotdauna unealta supusă în mâna 
unuia sau altuia din intriganţii politici. Nici ca om de stat, nici ca ostaş el n-a dovedit o aptitudine deosebită şi cu atât 
mai puţin una care merită a fi încoronată. Pare că-i lipseşte chiar darul firesc al curajului fizic, care se vede atât de 
des la popoarele semicivilizate . Dacă-l are acest dar, purtarea lui n-a fost astfel încât să fie vădit. Pe când în luptele şi 
bătăliile din munţii de lângă Morava compatrioţii lui cădeau cu miile, cădeau pentru ambiţia lui, el şedea liniştit în 
conacul lui din Belgrad, bea şampanie, fuma ţigarete şi juca cărţi cu curtenii şi adiutanţii săi. Ceea ce a făcut în urmă 
la Pirot şi Niş se poate scrie pe-o unghie.
Când un asemenea principe este a se face rege al unui regat în miniatură fireşte că nu poate să se aştepte a fi  
salutat şi felicitat de opinia publică a Europei ca vecinul său mai viteaz şi mai isteţ din josul Dunării. Putem însă să 
pronunţăm speranţa ca coroana regală să nu-i prea mărească ambiţia, să nu-l lase a se privi ca „regele sârbilor " în 
sensul cum [î]l înţelege Omladina, pe care însă Austro-Ungaria nu-l poate recunoaşte. Nu este în realitate nici un  
motiv pentru care ospodarul Milan să fie titulat de acu înainte rege. Dar fiindcă se pare că nici o putere mare nu are 
nimic în contra promoţiunii sale, dorinţa inimei i se va împlini probabil peste câteva săptămâni . Aibă succes sau nu, 
ca o însemnată întâmplare istorică nu o va privi nimeni aceasta, afară de el însuşi.
 
[13 august 1881]
 
 
[„ÎN PRIVIREA PRETINSULUI CONFLICT ..."]
 
În privirea pretinsului conflict de graniţă din Ardeal ziarul unguresc ,,Nemere " comunică următoarele:
 
La 10 august primarul oraşului Berecic vesti pe prefectul comitatului Trei scaune că pe o parte a unui munte 
revindicat care formează proprietatea oraşului Berecic , pe plaiul numit Baltin sau Ianorog , România ridică un pichet 
şi-l ocupă cu soldaţi. Acest pichet s-ar afla 3500 de paşi dincoace de linia graniţei. Prefectul comitatului Trei scaune 
raportează telegrafic în aceeaşi zi încă ministrului de interne despre starea lucrurilor. El primeşte ordin de la ministru 
de-a merge în persoană în faţa locului şi de-a cerceta întrucât era întemeiată ştirea.
Prefectul se şi duse la faţa locului cu vicenotarul comitatului , Nicolae Szentivany , organ special al serviciului 
construcţiunilor , cu delegaţii oraşului Berecic şi cu martori cari cunosc bine localitatea . La 13 şi 14 august el revizui 
graniţa între România şi oraşul Berecic şi constată, pe baza spuselor martorilor , că pichetul s-ar fi construit în adevăr 
pe teritoriu unguresc, 3500 de paşi dincoace de graniţă. Dispoziţiile ulterioare ale ministerului sunt cunoscute.
 
„Nemere " zice că încălcarea de teritoriu nu s-a putut întâmpla decât din neştiinţa organelor române respective. 
Locul pe care s-a construit pichetul e îndealtmintrelea o pustietate în care arareori se rătăceşte vreun om. 
,,Pesther Lloyd" primeşte din Bucureşti informaţiunea că în privirea aceasta guvernul nostru s-a arătat foarte 
prevenitor cătră cel unguresc. Corespondentul foii din Pesta află că însărcinatul cu afaceri al Austriei a fost informat din 
partea ministrului nostru de interne că ministrul de război, îndată ce i s-a făcut arătare din partea Ungariei, a dat ordine 
ca să se evite o împresurare de teritoriu. Guvernul s-a declarat gata de-a da afacerea în seama unei comisii mixte, iar 
ziua întrunirii acestei comisii, compuse din delegaţi români şi unguri, s-a propus pentru 21 august. Delegaţii români s-
au numit deja în persoanele d-lor Handoca, prefectul judeţului Putna, colonel Barozzi , şef al depozitului Ministerului 
de Război şi colonel Cantilli , comandant al unui regiment de dorobanţi.
Din partea Ungariei s-ar fi delegat Grigorie Beldi , prefect al comitatului Mureş - turda , Iosif Posan , Iosif Potsa 
, prefect, şi Francisc Farro , subprefect în comitatul Trei scaune .
Pe când însă lucrurile iau această faţă pacinică, încât însuşi baronul de Salzberg , însărcinat cu gerarea afacerilor 
legaţiunii imperiale, şi-a esprimat convingerea că comisia mixtă de graniţă va rezolva cestiunea spre mulţumirea 
amânduror părţilor, ziarele ungureşti din provincie urmează a scorni ştiri alarmante. Astfel foaia „Magyarorszag " din 
Chesdi-oşorhei  spune că un regiment de soldaţi sub comanda unui colonel a  irupt  din România în Transilvania. 
Regimentul a ocupat 3000 de pogoane de codru şi au tăiat arbori în valoare de un milion de franci. Soldaţii au nimicit 
patru pietre de hotar şi au aşezat altele nouă; încă şi acum ei păzesc teritoriul ocupat. Lucrul e cu atât mai serios, adaogă 
foaia, cu cât redutele noastre, ridicate acum patru ani la Soosmizio şi cari costă o jumătate de milion de fiorini, au 
devenit de prisos prin incursiunea aceasta, căci pot fi ocolite . Dar şi despre o altă demonstraţie pregnantă vorbeşte 
foaia. Secuii au obiceiul de a vizita bâlciul de la Bacău. Din comitatul Trei scaune se esportă mai multe mii de cizme 
într' acolo . Acum se cere meseriaşilor în cestiune, sub ameninţarea de a le confisca marfa, o vamă îndoit atât de mare 
decum e stabilită în tarif , încât prin aceasta se paralizează negoţul lor cu România.
Foile au dreptul să întrebe ce e adevărat din toate acestea. Din asemenea nimicuri s-au plăsmuit se vede ştirea 
despre măcelul de la Predeal. O cauză neînsemnată căreia însă guvernul n-a găsit de cuviinţă să-i dea atenţie, trecând 
din  gură 'n  gură, au luat dimensiuni fantastice.  Schimbând  numele localităţii şi obiectul în litigiu,  amestecând  o 
întâmplare din Banat cu alta din Vrancea, fantazia populară au constituit un basm din o mie şi una de nopţi, care-a 
trecut apoi în ziarele oficioase ungureşti sub formă de ameninţări pe cât de zgomotoase pe atât de impotente, în cele 
româneşti sub forma de istorii romantice.
 
,, Neue freie Presse" aduce din Bucureşti ştirea telegrafică că corespondentul ei a avut la 10 (22) august o 
convorbire cu d. C.A. Rosetti, care e ,  ad interim, şi ministru de esterne şi prezident de Consiliu. D-sa a dat 
corespondentului asigurarea pozitivă că toate ştirile gazetelor din străinătate despre agitaţiuni române în Transilvania, 
Banat ori Bulgaria sunt invenţiuni pe cari nu le cred nici cei ce le răspândesc . România nu poate urmări altă politică 
decât de-a se consolida înlăuntru şi de a-şi întrema finanţele, căutând a mănţine cele mai bune relaţii cu vecinii.
 
[14 august 1881]
 
 
[„CA SĂ NU AIBĂ APARENŢA..."]
 
Ca  să  nu  aibă  aparenţa  că  împărtăşim  cumva  ideile  cuprinse  în  articolul  asupra  Serbiei  reprodus  din 
,,Grenzboten" repetăm că această revistă e cunoscută prin împrejurarea că cuprinde articole inspirate uneori de 
Ministeriul de Esterne din Berlin, alteori 
de cel din Viena, Fără a intra deloc în vederile revistei germane, cititorul se va convinge din tonul pu?in respectuos al 
acelui articol că regalitatea Serbiei, deşi nu va suferi piedici în recunoaşterea ci, e privită cu ochi răi în regiunile 
dominante din Viena.             
Deprinşi a vedea nasiile mici ale Peninsulei Balcanice tratate cu dispres de cîte ori aspirasiunile lor nu convin 
puterilor apusene şi a le vedea ridicate în cer şi lăudate de cîte ori se dau după păr şi renunsă chiar la condisiile lor de 
existensă în favorul străinătăsii , credem că injuriile aduse Serbiei, departe de-a constitui o pagubă, constituie un merit 
pentru ea şi dovedesc că rezistă cu mai multă conştiinsă de sine politicei de colonizare şi exploatasie decât alte ţări 
vecine pretinse mai civilizate.
Singura noastră  intensie  era deci de-a face cunoscute cititorilor aceste rele  dispozisiuni  .  Se 'nselege  că nu 
aprobăm deloc maniera injurioasă cu care se tratează poporul şi dinastia Serbiei, cauză pentru care nici nu am comentat 
articolul în cestiune.
 
[14 august 1881]
 
 
[„O Neânselegere ..."]
 
O neânselegere .                                                                    
În unul din articolele privitoare la xenocrasia din Ţara Românească am întrebat ce-ar fi devenit Carada, Giani ori 
C.A. Rosetti în alte ţări decât a noastră, la Braşov bunăoară ?
„Bukarester Tagblatt", care nu ştie româneşte, ne ţine un lung discurs, reamintindu-ne cîte datorim imigransilor 
ardeleni, crezând astfel că d-nii Carada, Giani etc. ar fi venit de la Braşov.
Ferească D-zeu sfântul !                                                 
De peste Dunăre sunt venisi aceşti d-ni, nu de la Braşov.
Dar întrebarea noastră a fost: Ce ar fi devenit aceşti oameni daca, trecând Dunărea, s-ar fi oprit nu la Bucureşti, 
ci la Braşov, daca s-ar fi colonizat nu în Ţara Românească, ci în Ardeal. Nimic nu s-ar fi ales de ei fără îndoială. Numai 
în ţara asta, a nimărui, covrigarii ajung  prin politică milionari şi pensionari reversibili.
Luându-se după vorbele gazetei din Bucureşti, „Kronstadter Zeitung" ne sacrifică asemenea pe altarul criticei 
sale jurnalistice.
E ne 'nselegere .
Nicicând n-am confundat şi nu vom confunda imigrasiunea ardeleană , căreia - i datorim pe Lazăr, pe Marsian , 
pe Laurian ş.a., căreia - i datorim, în secolul al XIII şi al XIV, chiar fondarea statelor române, cu Giani, Cariagdi, 
Carada etc. cărora nu le datorim absolut nimic şi cari formează aci pătura de esploatatori  neomenoşi  ai poporului 
nostru, fără a prezenta nici o compensasie morală sau intelectuală în schimbul acestei esploatări.
Iată singurul înseles pe care cititorul român [î]l va fi dat fără îndoială cuvintelor noastre, de vreme ce el ştie după 
numele proprii citate cu cine are a face.
 
[14 august 1881]
 
 
[„TEORIA NOASTRĂ..."]
 
Teoria noastră despre antagonismul de rase din România află multe întâmpinări , însă, ciudat lucru, nu din partea 
ziarelor româneşti. Gazete germane, izraelite, ,,Indépendance roumaine", care cel pu?in e scrisă pentru străini, c-un 
cuvânt cine se simte cu 
musca pe căciulă răspunde. Dintre organele străine scrise în limba română ne răspunde mai cu seamă acela al noilor 
fanarioţi care, pentru ironia lucrului, se numeşte ,,Românul".
Chiar în aceste răspunsuri vedem deosebirea de rasă. Izraeliţii caută a fi obiectivi . Se 'nţelege . Capetele sunt 
anatomic mai bine conformate , mai încăpătoare decât capetele stârpiturilor fanariote; de-aceea şi pot avea un interes 
pentru cestiunea pură, în sine, pentru cea etnologică. Organele izraelite ne răspund prin analogii istorice. Ne răspund cu 
normanii cari au cucerit Anglia.                                                  
În adevăr, romanii au cucerit Galia , pe urmă au cucerit-o rase germanice, tot astfel normanii au cucerit Anglia. 
În genere lupta fericită de rasă, lupta binecuvântată care înalţă inimile, care dă preponderenţă superiorităţii de caracter, 
lupta din care răsare împăcarea şi contopirea este războiul.
Dar oare cu război ne-au cucerit Pehlivanoglu, Zevzechidis şi C.A. Rosettis ? Cucerirea cu arme o compară 
Bluntschli în viaţa popoarelor cu peţirea , cu nunta, cu selecţiunea adevărată. Dar stârpituri strecurate pe la graniţe, 
fugite de spânzurătorile turcilor, ne-au cucerit pe noi ? Exemplul Prusiei e iar de natura celui citat de Bluntschli . O 
mână de cavaleri viteji au cucerit provinciile slave; ei au determinat istoriceşte aceste provincii, cari au format mai 
târziu sâmburul viguros al unităţii Germaniei. Şapte milioane de slavi au cucerit Rusia de la zeci de milioane de tătari, 
le-au dat la toţi signatura spiritului lor, limba şi dreptul, legea şi datinile , le-au slavizat . Dar le-au cucerit.
Predominarea, poziţia determinantă a elementului bărbătesc, cuceritor, iată ceea ce distinge încrucişările fericite 
de rasă de încrucişările nefericite.  Normanii au cucerit Englitera; să nu ne îndoim un moment că tot normanii o şi 
stăpânesc  ; cavalerii germani au cucerit Prusia, ei o şi  stăpânesc  . Ei bine, românii au cucerit Moldova şi Ţara 
Românească  , ei ar şi trebui să-i determine soarta, iar nu Giani. Pherekydis, C.A. Rosetti etc., cari au venit să se 
hrănească aci nu ca să ne stăpânească .
La noi aceste elemente au cu totul altă origine. Ele sunt intrate prin subrepţiune, prin linguşire, prin gudurare , 
prin viclenie, slăbiciune. Puterea fizică şi intelectuală covârşitoare e generoasă prin chiar natura ei. Precum cel tare nu 
pune în luptă piedici, asemenea cel cuminte nu se serveşte de tertipuri şi de  subterfugii  . Caracterul  distinctiv  al 
adevărului e sinceritatea, ca şi acel al tăriei fizice; deci se vede că amândouă au acelaşi izvor antropologic : tinereţa 
rasei, vigoarea ei neatinsă de corupţie, fecioria ei.
D. A.V. Millo, într-o carte publicată de curând , descrie pe ţăran, despre care nu ne putem îndoi că e în adevăr 
român, în chipul următor: ,,El e în genere blând , deştept, vesel, generos, ospitalier , îndrăzneţ şi onest"
Cum sunt elementele dominante? Tocmai contrariul de ce e ţăranul: viclene, incapabile de a pricepe un adevăr, 
maloneste. E dar de înţeles ca rasa îndrăzneaţă, onestă şi deşteaptă să cucerească această ţară, e de înţeles chiar cum a 
putut să-i mănţie autonomia politică de la 1300 şi  până  azi, nu e însă de înţeles, nici admisibil, ca ea să se lase 
guvernată de gunoaiele imigrate ale oraşelor, de C.A. Rosetti, Pherekydis, Flevas etc.
Adevărul susţinut de noi era atât de patent încât , asemenea oricării evidenţe , nu suferă contrazicere; de-aceea 
nici ,,Românul" nu-l tăgăduieşte , dar caută a-l falsifica.
Iată ce zice ziarul fanarioţilor:
 
Este un fapt necontestat că în decursul veacului al 17-lea şi mai cu seamă în al 18-lea un număr relativ însemnat de greci au 
venit în ţară. Îmbrăţişând în oraşe tot felul de meserii şi negoţitorii, la ţară făcându-se exploatatori de agricultură, ei s-au amestecat 
cu poporaţiunea indigenă şi, fie prin căsătorii, cei mai mulţi şi-au pierdut originea străină. Acelaşi lucru s-a întâmplat c-un număr 
de bulgari, ruşi etc. pe cari raporturile de vecinătate i-au făcut să, se stabilească la noi în ţară, unde s-au deznaţionalizat încă mult 
mai repede decât grecii.
Aceasta este faptul pe care îl ia de bază ,,Timpul" în expunerea  teoriei sale, fapt ce-l vedem, în alte  împregiurări  şi 
condiţiuni, reprodus la toate popoarele.
 
În alte împrejurări şi condiţiuni, da; nu însă în ale noastre. Prin cucerire, nu prin furişare şi subrepţiune, nu prin 
slugărnicie şi linguşire [î]l vedem la alte popoare.
Apoi, în enumerarea lui, ,,Românul" citează secolul al 17-lea şi al 18-lea .
Dar celui al 19-lea ce-i lipseşte ?
Dar revoluţia lui Tudor de ce-o uită ? 
Dar domnia lui Carol îngăduitorul, cea mai bogată în imigraţiune , sub care populaţia străină, care nu vorbeşte 
nici româneşte măcar, s-a urcat la un milion, de ce se uită ?
Pentru veacul al 17-lea şi al 18-lea nu răspundem noi, căci Radu (Leon) Vodă descrie activitatea străinilor din 
acele timpuri în vorbe mai energice decât ale noastre:
 
Miluind Domnia Mea pe oamenii străini cu boierii şi slujbe, începură a face şi a adăoga lucruri şi obiceiuri rele în ţara 
Domniei Mele, cari lucruri toată ţara nu le-au putut obicinui , văzând că sunt de mare pagubă. Am căutat să se afle de unde cad 
acele nevoi pe ţară şi am adeverit de 'mpreună cu toată ţara cum toate nevoile şi sărăcia este de la greci străini, cari amestecă 
domniile şi vând ţara fără de milă şi, daca apucă la dregătorii, ei nu socotesc să umble după obiceiul ţării, ci strică toate lucrurile 
cele bune şi adaogă legi rele şi asuprite vânzări şi încă şi alte slujbe le-au mărit şi le-au ridicat foarte ca să-şi îmbogăţească casele 
lor, şi încă multe alte obiceiuri rele au arătat, nesocotind oamenii din ţară, străinând oamenii ţării de către Domnia Mea cu pizme 
şi năpăşti şi arătând mare vrăşmăşie către toţi oamenii ţării.
 
Dar oare descrierea nu se potriveşte din cuvânt în cuvânt pentru zilele noastre?
Făceau şi adăogau obiceiuri rele ? Asta fac şi azi.
De unde vin sărăcia şi nevoile pe ţăran astăzi ?
De la ei.
Cine amestecă domniile, răstoarnă şi aşază Domni ?
Cine l-au ameninţat chiar pe regele actual cu asasinatul ?
Ei.
Cine vinde ţara fără milă lui Stroussberg şi tuturor străinilor ?
Ei.             
Cine au mărit slujbele , şi-au făcut lefuri de 30, 40 de mii de franci într-o ţară săracă, ca să-şi îmbogăţească 
casele lor? Cine-şi votează pensii reversibile ?
Ei.
Cine nesocoteşte pe oamenii vechi ai ţării, punându-i pe o treaptă cu Carada ?
Tot ei.
Cine au înstrăinat oamenii ţării de cătră Domnia Sa cu pizme şi năpaşti , ca darea în judecată ?
Ei.
Cine arată mare vrăjmăşie cătră toţi oamenii ţării ?
Ei şi iar ei.
Dar nu spune Alexandri despre
.................. hidoasa pocitură
Ce-au semănat în ţară invidie şi ură ?
Ciudat lucru. Dar azi, de-ar trăi Radu Vodă, 60 de ani după nu 30 de ani înainte de fanarioţi, el n-ar face alt 
portret guvernanţilor decât cel pe care l-a făcut în veacul al Xvii-lea .
După mărturisirea ,,Românului" însuşi vom recunoaşte numaidecât de ce istoria noastră se 'ntunecă atât de rău în 
jumătatea a doua a vecului al Xvii-lea , în cel trecut şi-n cel actual.
Dar ,,Românul" ne spune că trei din patru părţi ale întregului popor sunt roşie.
Deie-ni-se voie s-o contestăm în mod absolut aceasta.
Trei din patru părţi ale locuitorilor ţării, fără deosebire de provenienţă, sunt ţărani şi aceştia nu sunt nici roşii, 
nici albi, nici  pestriţi  . ,,Românul" o ştie foarte bine, ştie foarte bine că voturile acestor români adevăraţi  sunt 
determinate, cu mici escepţii, de guvern, oricare ar fi el, şi că, în genere, ţăranul n-a ajuns a citi nici scrierile d-lui C.A. 
Rosetti, nici ale noastre.
E vorba aci nu de poporul românesc în genere, ci de elementele determinante. E necontestat şi necontestabil că 
între roşi se află mult mai mulţi străini decât în orice alt partid din ţară, că partidul roşu este o Internaţională pe acţii 
pentru exploatarea ţării şi a poporului nostru. Fanarioţii,  zburătăciţi prin mişcarea de la 1821, s-au constituit într-o 
societate secretă mai întâi ca ramură a Internaţionalei revoluţionare europene, mai târziu şi mai cu seamă sub Carol 
Îngăduitorul ca societate anonimă de exploataţie a Ţării Româneşti, deci înainte de toate a bugetului. Acesta e apoi 
izvorul milosteniilor  şi pensiilor reversibile împărţite la greci veniţi chiar la 1830 ori 1840, destul să fi fost agenţi 
electorali roşii. Lucrul a ajuns atât de departe încât , dacă un fanariot n-are post, i se 
creează un post anume pentru el, ca să poată ciupi din buget. S-a creat în aceşti din urmă ani sute de funcţii nouă, numai 
pentru a căpătui în ele o sumedenie de nevolnici intelectuali şi fizici .
Partidul roşu cu organizaţia lui stricată, cu ascultarea absolută ce dă unui fanariot bătrân , nu e un partid politic, 
ci o societate secretă,  duşmană  statului, analogă cu  Maffia  şi Camorra , semănând  mult cu ramificaţiunile  Alianţei 
izraelite. Alianţa izraelită luptă pretutindenea pentru a ridica pe evrei,  nimicind  chiar pe conlocuitorii lor creştini; 
partidul roşu lucrează pentru a nimici orice e român, pentru a substitui pretutindenea românului pe fanariot sau cel puţin 
oameni tot aşa de corupţi ca fanarioţii, spre a dezmembra şi a otrăvi poporul românesc.
De aceea nu sunt a se confunda oamenii cari votează pentru roşii pentru interese, posturi sau lefuri, cu adevăratul 
partid roşu care consistă din 100 — 200 de fanarioţi constituiţi în societatea secretă al cărei şef este d. C.A. Rosetti. 
Daca 'i  vom număra pe acei ce formează partidul roşu adevărat,  determinant  , cum e reprezentat în Camere, în 
jurnalistică, în oficiile publice, vom găsi puţini, foarte puţini români între ei, şi încă şi aceştia din numărul amăgiţilor . 
Nu ni se citeze Goleştii, cari erau dintre cei pururea amăgiţi, sau un Brătianu, ca uscătură din codrul verde.
Pentru a reveni de unde am plecat, zicem: Nu oprim pe nimenea nici de a fi, nici de a se simţi român. Ceea ce 
contestăm însă e posibilitatea multor din aceştia de a deveni români deocamdată. Aceasta e opera secolelor. Până ce 
însă vor fi cum sunt : până ce vor avea instincte de pungăşie şi de cocoterie nu merită a determina viaţa publică a unui 
popor istoric. Să se moralizeze mai întâi , să 'nveţe carte, să 'nveţe a iubi adevărul pentru el însuşi şi munca pentru ea 
însăşi, să devie sinceri, oneşti cum e neamul românesc, să piarză tertipurile , viclenia şi istericalele fanariote. şi atunci 
vor putea fi români adevăraţi. Pân-atunci ne e scârbă de ei, ne e ruşine c-au uzurpat numele etnic al rasei noastre, a unei 
rase oneste şi iubitoare de adevăr care-a putut fi amăgită un moment de asemenea panglicari, căci şi omul cel mai 
cuminte poate fi amăgit o dată. Dar domnia noilor fanarioţi cată să se mântuie dacă acest popor ţine la onoarea lui, la 
demnitatea lui, la numele lui şi în fine la existenţa lui fizică, otrăvită de rachiul jidovesc, la existenţa lui intelectuală şi 
morală, otrăvită de stârpiturile demagogiei fanariote.
Dar ,,Românul" întreabă cum am putut avea îndrăzneală de a nega originea şi ideile româneşti a roşiilor.
Vezi d-ta. Ba trebuia să ne luăm căciula şi să cerem iertare d-lor C.A. Rosetti, Pherekydis, Giani, Carada că sunt 
caţaoni . Daca există vro vină aci, e a lor, nu a noastră fără îndoială.
Dar, la dreptul vorbind, sunt aceşti oameni măcar împământeniţi ?
Iată o cestiune serioasă.
Sunt în ţară români ardeleni cari au servit statului cîte 30 — 40 de ani, sunt saşi aşezaţi din timpii Basarabilor cu 
anume privilegii, sunt familii evreieşti, puţine în adevăr, dar vechi, cel puţin de după Petre cel Şchiop, apoi maghiari, 
germani, mai ştim noi ce. Ei bine, la toţi aceştia, pentru ca să exercite drepturi politice, se cer încă formalităţi de 
împământenire .
Întrebat-au  oare cineva daca d. Fleva,  Caligaris  , Giani, Carada, Cariagdi, Pherekydis, Culoglu etc.  sunt 
împământeniţi în regulă? Ne rămăşim că cei mai mulţi dintre ei sunt neîmpământeniţi , au fost până ieri supuşi turceşti 
şi greceşti, azi supuşii nimărui. Chiar d. Rosetti declară în scrisoarea către izraeliţii din Capitală că luase pasport 
turcesc, se 'nţelege că în calitate de supus turcesc. Se ştie că turcii dădeau bucuros asemenea paspoarte pentru că ele 
însemnau o contestare a suveranităţii României. Astfel d. C.A. Rosetti, pentr-un interes momentan, nu pregetă a opta 
pentru cetăţenia turcească, lovind în faţă suveranitatea pretinsei sale patrii.
Iată în adevăr unde am ajuns. De la români ardeleni ori macedoneni cerem împământenire . De la Flevas, Giani, 
Carada n-o cere nimenea.
 
[17 — 18 august 1881] 
[,,«PESTHER LLOYD» POLEMIZEAZĂ..."]
 
,,Pesther Lloyd" polemizează cu ,,Neue freie Presse" asupra unui articol în care această din urmă foaie luase 
apărarea României în contra articolelor ungureşti. Foaia din Pesta scrie următoarele:
 
E una din cele mai nobile trăsături din viaţa şi activitatea ,,Nouăi prese libere" că se interesează cu stăruinţă şi 
plăcere de cei slabi şi nevârstnici , până când mai e ceva de ruinat în ei, începând cu Turcia şi cu Midhat Paşa, până 
la Ristici, proclamat Bismarck al Serbiei, până la cel mai tânăr dintre regate. Da, România e azi aceea pe care ziarul o 
acopere cu corpul lui pentru a o apăra de furia persecutorie a maghiarilor, cărora le mai declară în treacăt, însă c-o 
manieră cu totul suverană, că politica esterioară a monarhiei nu poate ajunge să atârne de predilecţiile şi marotele 
ungureşti! Predilecţii şi marote ungureşti ? Ni se pare că ,,Noua presă liberă" n-ar avea de zis nimic daca politica 
internă a  Austriei ar putea  atârna  în acest moment de aceste  predilecţiuni  şi  marole  , ca-n timpul articolelor 
fundamentale; dar politica esterioară, adică relaţiile monarhiei cu România, aceste trebuie să rămâie păstrate pasiunii 
private a ,,Nouăi prese libere" şi maghiarii n-au să se mestece în ele. Dar să fim drepţi. E foarte omeneşte, mai mult, e 
foarte creştineşte ca o gazetă austriacă să pună prisosul ei de putere la dispoziţia regelui Carol, atât de strâmtorat de 
monarhie şi de Ungaria îndeosebi. Cugete numai cineva cât de rău i-am tratat pe români şi cât de mărinimoşi şi plini 
de abnegaţiune au fost ei faţă cu noi.
Cu mult înainte de-a fi vorba de emanciparea României, Austro-Ungaria, şi anume sub conducerea unui bărbat 
de stat maghiar, a recunoscut dreptul Principatului de-a încheia tratate, l-a dezlipit astfel de suveranitatea Porţii şi l-
au aşezat pe bazele dreptului public al independenţei. În Congresul de la Berlin, Austro-Ungaria a fost aceea care-a 
apărat interesele României în contra aliatului ei de la Griviţa . În cestiunea evreilor şi a Arabilor - tabiei diplomaţia 
austro-ungară a fost aceea care-a intrat în foc pentru România. Avansarea principelui Carol la rangul de rege s-au 
favorizat cu viociune în Viena, şi diplomaţia austro-ungară a fost aceea care-a netezit cutele nouăi mantii regale, 
pentru ca Carol I să se prezinte cu ea ca o figură atât de impozantă înaintea Europei. Acesta a fost fără îndoială un 
tratament foarte despreţuitor şi cu toate astea cât de amabilă a fost România ! In Bulgaria şi în Macedonia a intrigat 
şi a strigat în gura mare că Austria îmblă cu planuri ambiţioase prin regiunile acele. În cestiunea Dunării a făcut un  
zgomot nemaipomenit, ale cărui efecte n-au contenit nici azi.
Supuşii austro - ungari sunt espuşi la orice ocazie vexaţiunilor celor mai rele ale autorităţilor româneşti, iar în 
cestiunea dărilor comunale, România au înfrânt pur şi simplu drepturile stipulate prin tractatul de comerţ. În şcoli s-
au introdus carte cari semnalează pretenţiile României asupra unor întinderi mari din teritoriul unguresc. Sub ochii 
guvernului român se întreţin legături trădătoare cu  valahii  din Transilvania, iar urmările acestor agitaţiuni  sunt 
întrecute numai prin neruşinarea cu care se tăgăduiesc. Pentru a încorona toate acestea se întreprinde o primblare 
militară peste graniţă, desigur numai cu intenţia de-a demonstra pipăit conaţionalilor valahi din Transilvania cât de 
nelimitată e puterea regelui Carol.
Se poate deci ca o gazetă austriacă să nu se 'nfunde în declamaţii în contra impietărilor ... maghiarilor? Dar să 
lăsăm astea. Marotele şi predilecţiunile ,,Nouăi prese libere" nu ne preocupă în fond decât foarte puţin şi lucrul e prea 
serios pentru a fi tratat din punctul de vedere al unei polemice de ziar. Cine înţelege şi simte demnitatea şi interesele 
monarhiei ştie că aci e vorba de unul din punctele cele mai dureroase ale politicei noastre orientale, care trebuie  
vindecat  în orice caz, căci altmintrelea ar deveni o boală organică, care va roade întreaga noastră poziţie din 
Peninsula Balcanică. Nu atitudinea României în cutare ori cutare cestiune e importantă şi, daca în o cestiune ori alta 
se arată antagonism între noi şi regatul vecin, nu trebuie se 'nţelege să ne pierdem sărita , căci abia există vro relaţie 
cât de amicală, care să fie în acord în toate cele. Dar ca toată, atitudinea politicei române să stea zborşită în contra 
noastră; ca acţiunile României să constituie o sumă de ostilităţi şi rea voinţă contra Austro-Ungariei şi numai contra 
Austro-Ungariei; ca să n-avem de înregistrat nici un act care să ne dea dovadă de dispoziţiile amicale ale guvernului 
român; aceasta e un fapt de care ne 'mpiedicăm căci — abstracţie făcând de relaţiunile speciale cu România — el 
descopere o  eroare  cardinală  a  întregei noastre politici orientale,  eroarea de-a  ne fi  înduplecat  a  crede că 
independenţa statelor balcanice coprinde cea mai bună garanţie pentru conservarea intereselor noastre în contra poftelor 
de putere ale Rusiei.
O putem spune astăzi franc şi pe faţă: nu gingăşia exagerată pentru România a inspirat diplomaţia noastră 
când  s-a interesat cu  atâta  căldură de interesele statului vecin şi desigur nu  trădăm  UN  secret  constatând  ideea 
hotărâtoare care-a fost că statul neslav care formează o insulă în valurile naţionalităţilor slave trebuie întărit, trebuie 
a i se da capacitate de rezistenţă, pentru ca în alipire , în alipire morală de Austro-Ungaria să serve scopurile unei 
politici conservatoare. Pentru nici unul din statele, nici una din naţionalităţile din Balcani nu erau date supoziţiunile 
naturale ale unui asemenea calcul ca-n privirea României şi naţiunii române. Ceea ce România poate aştepta de la 
Rusia a aflat-o ; şi a aflat-o de facto în timpul războiului şi după război, în Congresul de la Berlin şi după el, în toate 
fazele complicaţiilor şi soluţiunilor dramaticului proces.   Dar e şi în natura lucrului ca Rusia să nu se silească de-a 
sprijini aspiraţiile României în socoteala consângenilor şi a aliaţilor ei slavi. Daca, cu toate acestea, noul regat stă 
străin, ba chiar ostil în  faţa-ne  , ca oricare altă  satrapie  rusească din Balcani, nu este asta sentinţa cea mai 
reprobatorie  în contra esenţei politicei de emancipare ? Să nu ni se zică însă că o Românie care-şi păstrează  
pizmătareţ independenţa ei faţă cu noi, ba o manifestă cu asupra de măsură, se va purta tot astfel faţă cu orice altă 
putere.
Eroare deplină.
Căci aci e adevărată zicerea : Cine nu e cu noi e contra noastră. E o nenorocire poate, dar n-o putem schimba: 
problema orientală se subţie în cestiune de antagonism între Austro-Ungaria şi Rusia.
O  conciliare  a acestui antagonism e  neimaginabilă  şi Rusia face tot ce-i stă prin putinţă pentru a înăspri 
conflictul, pentru a grăbi poate evoluţiunile finale ale procesului. În acest antagonism nu există, pentru statele 
mici poziţie neutrală sau independentă; trebuie să se hotărască: ori cu noi, ori cu Rusia. Ba, chiar abstracţie făcând de cestiunea de 
putere dintre Austro-Ungaria şi Imperiul rusesc, chiar între împrejurări pacifice, nu poate fi vorba de-o independenţă absolută a 
statelor singulare din Peninsula Balcanică, de un drept absolut al lor de a-şi determina voinţa. Pe cât de puţin putea Wurtembergul 
bunăoară să urmeze o politică independentă, pe cât timp nu se limpezise cearta între Austria şi Prusia pentru predominaţiunea în 
Germania, tot atât de puţin poate România să facă o politică independentă până când nu se, va fi decis cearta între monarhia 
noastră şi Rusia pentru preponderanţa în Orient. De aci rezultă necesitatea pentru orice stat singular din Balcani şi mai cu seamă  
pentru România, o necesitate nu viitoare ci actuală, nu numai mediată ci cu totul directă, de-a alege între, noi şi Rusia. Dacă vom 
găsi că politica română se manifestă în toate cele în mod ostil pentru Austro-Ungaria e dovedit clar că ea a căzut în partea Rusiei şi... 
avem a ne purta în consecinţă.
Nu e 'n puterea noastră de-a da impuls unei, formaţiuni retroactive în relaţiile create din nou în Balcani. Fie creaţiunile 
acestea pătrunse de spirit raţional, fie productele unei  întâmplări  lipsite de înţeles, ele există şi nu pot fi şterse de pe faţa 
pământului . Dar azi e încă în puterea noastră de-a pune în acord creaţiunile nouă cu necesităţile noastre. Fiindcă independenţa 
absolută a micilor state e în practică cu neputinţă şi fiindcă fiecare din ele care nu caută a se alipi de monarhia noastră devine 
necesarmente un instrument al politicei ruseşti, avem datoria de-a  câştiga garanţii  pipăite pentru ca statele din vecinătatea 
noastră imediată să aparţie sferei de putere a Austro-Ungariei, fără prejudiţiu pentru autonomia lor. Şi mai cu seamă România. 
Peţirile noastre s-au dovedit nefolositoare până acum şi toate serviciile amicale au rămas fără succes. Ei bine, s-aruncăm odată 
toată greutatea morală, a monarhiei noastre, până ce oamenii de stat ai României vor fi pătrunşi de convingerea că nu le e permis 
de-a se dezlipi de solidaritatea naturală a intereselor lor cu Austro-Ungaria şi că această comunitate cată să se manifeste prin fapte.
 
Pân-aci cităm pe „Pesther Lloyd".
N-avem nevoie a spune că în relaţiile României cu Imperiul austriac, cu monarhia habsburgică, formaţiunea unui 
regat unguresc aparte, îmbibat de toată deşertăciunea şi lipsa de omenie a unei rase inculte şi suficiente, nu are nici o 
influenţă şi nu joacă nici un rol. Ele pot fi bune ori rele, abstracţie făcând de Ungaria şi mai cu seamă de maghiari.
Din contra, daca există în adevăr un fapt dincolo de graniţă care să lipsească relaţiile amicale ale statului nostru 
cu monarhia austriacă de cordialitatea naturală, acesta e esclusiv numai poziţia privilegiată a maghiarilor în monarhie, 
suficienţa şi imperturbabilitatea cu care această mână de oameni neliniştiţi şi ignoranţi caută a-şi da aere de putere mare 
înlăuntrul unităţii monarhiei. Daca există vro piedecă care  să 'ntunece  conştiinţa solidarităţii de interese, aceasta e 
procederea maghiarilor faţă cu popoarele cari prin pactul dualist de la 1866 au avut nefericirea de-a schimba un guvern 
onest şi părintesc pe unul malonest şi vexatoriu .
Dar ideea noastră nici nu este că avem a alege între sfera austriacă şi cea rusească. Din contra, prin o accentuare 
din ce în ce mai hotărâtă a independenţei României, prin înlăturarea absolută a oricărei preponderanţe fie apusene, fie 
răsăritene, conflictul se evită sau cel puţin se amână , şi nici grăbirea evoluţiunilor lui, nici favorizarea nu e în interesul 
ţării noastre. De aceea credem că e de datoria noastră de a evita oricare fapt ce-ar face pe Rusia să  bănuiască  că 
înclinăm pentru preponderanţa austriacă, oricare [fapt] ce-ar îndreptăţi pe Austria de-a crede în preponderanţa Rusiei.
Daca maghiarii n-ar fi la mijloc, daca românii din Ungaria ar avea drepturi politice analoage cel puţin cu al[e] 
croaţilor , cehilor, polonilor, n-am avea cuvânt a vedea în Austria o putere străină, şi atunci s-ar putea vorbi de relaţii 
analoge cu acele ale Wurtenbergului . A alege între un stat în care românii se bucură de deplină libertate de dezvoltare 
şi-ntre altul, unde condiţiile de existenţă ale rasei române sunt mult mai rele, n-ar fi greu. Maghiarii însă, şi numai ei, 
sunt de vină că monarhia vecină face la noi efectul unei puteri tot atât de străine ca şi Rusia. De-aceea am spus-o de 
mult că cestiunea preponderanţei Austriei în Orient se rezolvă de facto nu în Bucureşti, nici în Belgrad, ci în Ardeal.
 A presupune că în România ar fi existând ideea unei cuceriri a Ardealului e absurd. Roşii, cari esploatează totul 
în folosul instinctelor bugetofage , se serviseră în adevăr pe la 1866 de această gogoriţă, pentru a-şi da un înţeles politic 
care le lipseşte — şi roşii sunt tot atât de străini de România ca redactorii lui „Pesther Lloyd" de Ungaria; sunt aceeaşi 
breaslă de exploatatori ai intereselor publice. Precum evreii şi foile lor din Pesta n-au altă treabă decât de-a băga vrajbă 
între naţionalităţi şi a le întărâta una asupra celeilalte, tot astfel fanarioţii noştri aflaseră de cuviinţă a porni un vânt de 
cucerire în care românul, om cu minte şi aşezat de felul lui, n-a crezut niciodată, având conştiinţă clară, că un asemenea 
lucru e cu neputinţă. Dar daca pe de o parte recunoaştem neputinţa noastră ca stat de a veni vreodată în ajutorul 
consângenilor de peste Carpaţi, daca evităm chiar de-a înrăutăţi relaţiile lor, deja destul de rele, cu ungurii prin agitaţii 
pe care 
le inventează ,,Pester Lloyd" şi foile ungureşti, sugându-le din pana cu care scriu, pe de altă nu e de tăgăduit că simpatii 
prea manifeste pentru împărăţia austriacă ar fi — din cauza ungurilor — cel puţin tot atât de impopulare la noi ca şi 
simpatiile pentru Rusia, pe  cât  timp ele nu vor fi justificate în ochii opiniunei noastre publice prin egalitatea 
naţionalităţii române cu celelalte naţionalităţi ale monarhiei învecinate.
 
[19 august 1881]
 
 
[„MAI ZILELE TRECUTE ..."]
 
Mai zilele trecute „Monitorul" a publicat un regulament pentru înfiinţarea de ... spitaluri în sate.
Spitaluri în sate !                    
Iată în adevăr signatura guvernului şi partidului roşu. Poporul acesta e atât de esploatat, tratat cu atâta neomenie, 
otrăvit zilnic de fraţii d-lui Rosetti, cu care a împărţit „mielul paştelor", încât are nevoie de sticle de medicament .
Curioasa necesitate de a înfiinţa spitaluri în sate — ceea ce nu mai e nicăiri în lume — dovedeşte cum în mod 
artificial s-au dezvoltat o morbiditate în satele noastre care nu s-a mai pomenit nicicând , nici în timp de epidemii.
Iată în adevăr unde am ajuns.  Până  şi sănătatea fizică a poporului nostru, robit de uzură , stors de corupţia 
administrativă, otrăvit de jidani, e compromisă atât de adânc încât trebuiesc spitaluri în sate.
Noi, bunăoară, am crede că o puşcărie în care să încapă xenocraţia de toate categoriile ar fi cu mult mai practică; 
căci ceea ce trebuie schimbat e regimul de trai al ţăranului, care nu se poate îmbunătăţi decât cu starea lui materială, 
care îmbunătăţire iar nu poate avea loc decât înlăturându-se pătura de pungaşi şi de cocote care îl guvernează. Daca 
Mihăleştii şi Chiriţopolii şi-ar găsi locurile cuvenite în „spitalul iubirei de oameni" de la Văcăreşti, atunci spitalele 
pentru boale fizice în sate n-ar fi necesare. Daca bugetul statului n-ar fi el însuşi un imens spital pentru nevolnicii 
intelectuali cu patru clase primare, pentru aristocraţia  covrigului  şi  simigului  , n-ar fi <de> nevoie de sticle de 
medicament pentru săteni.
Un medic cu minte care nu seamănă cu doftorii lui Moliere, un medic modern ştie că neputincioase  sunt 
leacurile când regimul alimentar e rău; că nu există buruieni contra sărăciei, contra lipsei de alimente suficiente, precum 
nu există buruieni în contra uzurei, în contra semidocţilor, în contra postulanţilor, în contra Caradalelor, în contra 
cumulului. Sau, daca există în adevăr ramura de alun ori lujerul cânepei , ele sunt pentru uzul estern , nu pentru cel 
intern şi curarisesc boale patriotice şi reversibile, nu fizice.
Deci, precum am zis, boalele fizice bântuie populaţiile noastre din cauza regimului rău alimentar. Acest regim 
nu se poate schimba decât prin îmbunătăţirea sorţii materiale a ţăranului şi această îmbunătăţire nu-i cu putinţă decât 
prin o reorganizare socială care să-l asigure în contra  exploatării  sub orice formă ar veni, fie sub forma datoriilor 
contractate pentru a plăti birul, fie sub aceea a prestaţiunilor exagerate, fie în fine sub aceea a datoriilor pentru băuturi. 
A veni cu sticla de medicament  acolo unde mizeria s-a produs în mod artificial prin biruri, uzură , rău nutriment  , 
muncă executată manu militari, a crede că cu buruieni se înlăturează o stare de lucruri ale cărei cauze sunt sociale şi 
politice este o şarlatanerie demnă de un fanariot bătrân , dar nedemnă de o, naţie care-şi are minţile la un loc.
Ce s-ajute terapia , arta de a vindeca, care, din anticitate şi până azi, mai n-a făcut progrese, contra rezultatelor 
administraţiei Chiriţopolilor, Mihăleştilor, Simuleştilor ?
Cu clistirul se reduc dările, se fac oamenii stăpâni pe echivalentul muncii lor, se face păşunea mai ieftină ? 
Bleasturul  va desfiinţa  ierbăritul  pe  gâşte  şi găini,  decocturile  vor face din  Zevzekydis  român şi din Pehlivanoglu 
patriot, hidratele , acidurile şi 
oxidele vor reda poporului românesc buna lui stare materială, trezvia morală, priceperea şi vioiciunea , bucuria de viaţă 
şi de muncă pe care o avea acum douăzeci treizeci de ani sub regimul defăimaţilor boieri ?
Ca mai ba!
Da! Buruienele lui Vlad Vodă Ţepeş şi decocturile lui Lăpuşneanu ar avea poate efect, dar aplicate nu ţăranilor, 
ci cumularzilor grecotei din sferele dominante.
Venim la principiul pe care l-am stabilit demult în coloanele acestei foi. Regimul vechi, oricâte defecte ar fi 
avut, capabile însă de îmbunătăţire, era ieftin. Pentru a susţinea un regim pe care,  surâzând  , d. C.A. Rosetti [î]l 
numea ,,la Circ ", compus din zece boieri mari şi treizeci de boierănaşi mici, ţăranul plătea acel tradiţional galben pe an 
din prisosul lui. În fine trebuinţele acelor patruzeci de oameni erau mici şi lesne de  satisfăcut  : astăzi o Carada 
cheltuieşte mai mult decât Iordache Filipescu , care era putred de bogat, cum se zice. Sarcina socială era uşoară, era în 
raport cu puterile de producţiune ale poporului! Daca ţăranul trăia rău ori bine, în belşug sau în sărăcie, forţa musculară 
pe care avea a o pune la dispoziţia societăţii, a ţării, era minimă; echilibrul între puterea musculară cheltuită şi între 
restituţia acestei puteri prin alimente era deplin. Acest echilibru e acum stricat. Sute de mii de greco - bulgari şi de 
jidani trăiesc azi de pe spatele aceluiaşi număr de muncitori ; aceştia caută să-şi înzecească munca pentru ca să susţie 
noua sarcină socială şi cu toate astea regimul alimentar, departe de a deveni mai bun, e mult mai rău decât înainte. 
Există sate mari în cari nu găseşti o oca de lapte, o găină, un ou. Cultura vitelor, aşadar şi alimentele de provenienţă 
animalică , au scăzut în mod înspăimântător ; ţăranul nostru e silit de organizaţia socială, de greutăţile ce i le impun 
esploatatorii străini, să devie vegetarian .
Şi cu toate aceste cheltuiala de putere musculară ce i se cere, manu militari chiar, este nemăsurat de mare pe 
lângă cea din vremea în care el păştea oile pe moşiile boierilor şi ara mai numai pentru trebuinţele lui.
Vechiului proprietar istoric, care avea o sinceră iubire pentru oamenii lui, cu cari trăise din neam în neam 
împreună, i s-a substituit noul proprietar parvenit sau  arendaşul  grec ori ovrei,  care nu vede în ţăran nici  pe 
compatriotul lui, nici pe creştin, nici pe om, ci o simplă unealtă de muncă, o vită de jug, un paria .
De aceea se vor vedea pe moşiile a d-alde Zevzecopol şi Pehlivanidis oamenii duşi în lanţuri şi nemâncaţi ca să 
lucreze pentru datorii adesea false,  fictive,  bazate pe  contracte  false,  legalizate de primari venali,  executate de 
subprefecţi mituiţi . Daca ne întrebăm cum un Simulescu a plătit datorii de sute de mii de franci, fiind prefect câţiva ani, 
cum subprefecţii umblă în cupele cu patru cai din leafa de 200 de franci pe lună, cum fiecare din aceşti oameni iese 
bogat din slujba în care intrase gol ca degetul, ne vom convinge numaidacât că din specula de carne omenească, de 
viaţă omenească, de sudoare omenească au trebuit să se îmbogăţească.
Înainte statul avea măsuri estraordinare contra canalizei estraordinare, contra bestialităţii extraordinare. Un vestit 
tâlhar şi jupuitor de ţărani, supus austriecesc, a fost oprit de Divanul lui Grigorie Vodă Ghica pe ,,vecii vecilor" de-a 
ţinea moşie în arendă de-a cumpăra un petec de  pământ  , de a fi  îngrijitor  de moşie chiar. Ei bine, sub regimul 
constituţional, cu drepturile imprescriptibile ale cetăţeanului, acelaşi om a devenit proprietar mare şi ducea ţăranii la 
muncă în cuşti de câni ca ale hengherilor , iar noaptea, ca să nu fugă îi înconjura cu cercuri de fier cu ţepi . Dosarele 
tribunalului sunt faţă. Azi arendaşii jidani [î]i biciuiesc pe ţărani, înjugă fetele la plug, deschid gura moşnegilor şi le 
scuipă în gură, [î]i ţin cu faţa deasupra focului. Toate astea sub Constituţie, sub regimul greco - bulgarilor , unit cu al 
jidanilor.
De batjocura urdorilor şi spurcăciunilor universului a ajuns poporul românesc. Şi aceste rele strigătoare la cer d. 
C.A. Rosetti le lecuieşte cu decoct de muşăţel ?
Ridicol !
 
[20 august 1881] 
[„«ROMÂNUL» ESTE DE-O UŞURINŢĂ ..."]
 
,,Românul" este de-o uşurinţă de inimă nemaipomenită. Ce este obiceiul rău! Deprins a lua toate peste picior, 
organul oficial al roşilor merge  până  acolo cu neruşinarea  încât  , chiar pentru  întâmplările  care  sunt generalminte 
cunoscute şi afirmate de toţi acei cari au luat parte la ele, găseşte încă mijloc, iarăşi pentru trebuinţe de partid, de-a 
vorbi de ele cu o nepăsare revoltătoare şi ca de nişte lucruri foarte naturale.
Dovadă despre aceasta este modul în care vorbeşte în n-rul său de alaltăieri despre accidentul de la Comarnic , 
care, graţie numai unei minuni cereşti, n-a devenit o adevărată catastrofă.
Ar fi într-adevăr de dorit a se pune odată capăt acestor neexplicabile neglijenţe din partea personalului căilor 
noastre ferate. Nu este ţară în lume unde accidentele de drum de fier să fie mai frecuente decât la noi şi unde impiegaţii 
superiori mai cu seamă, afară bineânţeles de vro câteva excepţiuni , să fie mai neglijenţi şi mai netrebnici. Şi aceasta 
pentru că vremea care - ar trebui să o consacre serviciului lor o întrebuinţează politizând prin cafenele sau în excursiuni 
şi prin pretinse misiuni peste graniţă.
Trebuie, încă o dată, să aibă cineva doza de cinism a celor de la ,,Românul" pentru ca nici un accident ca acel de 
la Comarnic , în care sute de oameni ar fi putut să-şi piarză viaţa, să nu producă asupra lor mai mult efect.
 
[20 august 1881]
 
 
[„ÎN «PESTHER LLOYD» GĂSIM..."]
 
În „Pesther Lloyd" găsim următorul entrefilet :
 
În privinţa cestiunii dunărene Franţa a făcut propuneri noi şi se zice că Anglia ar fi aderat la ele. După aceste propuneri, 
Comisiunea Mixtă va avea să decidă în toate cazurile ce nu sunt de principiu. Un membru al Comisiunii Europene, care va asista la 
toate dezbaterile Comisiunii Mixte şi va fi delegat pe rând de către diferitele state, va avea să decidă dacă cazul dat e de principiu 
sau nu. În înţelegerile eventuale din sânul Comisiunii Mixte acest membru va mai căuta a face să iasă numărul necesar de voturi.
 
[21 august 1881]
 
 
[„ZIARUL «UNGARISCHE POST»
ADUCE AMĂNUNTE ..."]
 
Ziarul ,,Ungarische Post" aduce amănunte interesante în privinţa afacerii cu violarea graniţei din Haromszek .
 
Comisiunea mixtă ar fi constatat mai întâi că s-a tăiat multe pogoane de pădure. Românii susţin că acea pădure este proprietatea lor. 
Comisarii unguri zic că aparţin unei comune ungare. Românii au produs un document de caracter privat din anul 1792, în limba 
română; ungurii se bazează pe un alt document original în limba turcă, tot din acel an, ce conţine o înţelegere a guvernului austriac de 
atunci cu cel otoman în privinţa fixării graniţei. Ambele documente se contrazic şi prin urmare comisiunea s-a decis a lua unul din 
ele drept bază a dezbaterilor 
sale. S-a primit documentul ungar , Dar reprezentanţii români neavând decât împuterniciri limitate nu s-a putut ajunge 
la un rezultat definitiv. Deocamdată soldaţii români s-au retras din pichetul construit pe teritoriul în litigiu; pichetul 
însă va sta acolo până ce ambele guverne nu se vor fi înţeles la un fel.
 
[21 august 1881]
 
 
[„O TELEGRAMĂ DIN STAMBUL..."]
 
O telegramă din Stambul aduce ştirea că Poarta ar fi rugat puterile semnătoare Tractatului din Berlin să 
primească rolul de arbitru în cauza diferendului pendinte între Poartă şi România relativ la monăstirile din muntele Atos 
. Puterile vor decide după ce mai întâi România îşi va fi precizat atitudinea în această afacere.
 
[21 august 1881]
 
 
[„ASUPRA CONFLICTULUI DE GRANIŢĂ ..."]
 
Asupra  conflictului  de graniţă ,,Nemere",  foaie ce apare în  Sepsi Szent Gyorgy  scrie cu data de 28 c. 
următoarele:
 
Comisia mixtă trimisă în comitatul Trei Scaune în afacerea împresurării de graniţă a ajuns la capătul lucrării 
ei. Din partea Ungariei au luat parte în comisie prefecţii Grigorie Beldi şi Iosif Pocia , precum şi proprietarul din 
comitatul Trei scaune baronul Gavril Apor . Comisia a constatat o împresurare de graniţă, de vreme ce românii au 
ridicat pichetul dincoace de linia stabilită la 1792 între turci şi austriaci. Delegaţii români aduseseră cu ei un 
document de graniţă  confecţionat  în laşi la anul 1792, şi care-a fost comunicat tuturor subprefecţilor; dar acest 
document nu e 'n acord cu cel adus din partea ungară , conceput turceşte şi nemţeşte şi datat din acelaşi an, subscris 
de către membrii unei comisiuni de hotărnicie de atunci. Soldaţii români n-au împresurat aşadar graniţa cu intenţie, ci 
au ridicat pichetul lor pe baza unui document vechi de graniţă.
 
Tot în privirea aceasta „Pesther-Lloyd" constată că comunicatele oficiale ale guvernului nostru trec cu deplină 
tăcere peste faptul că ridicarea unei staţiuni de graniţă, şi anume lucrarea uvrajelor de pământ a soldaţilor de geniu 
români, a fost întreruptă cu arma de către trupele austro-ungare.
Iată  ceea  ce  se  tăgăduieşte  de  către  oficioşii  noştri,  ceea  ce-a  tăgăduit  un  articol  foarte  nespălat  al 
„Observatorului ", pe cuvântul că onoarea armatei române n-ar fi tolerat un asemenea atac fără răspuns. Despre armată 
nu e vorba: ea se 'nţelege că răspunde. Însă ea nu poate face decât ce i se comandează şi i se comandează de către 
guvern. A crede însă că guvernul din Bucureşti, compus din străini fără de patrie, e capabil de-o scânteie de sentiment 
de onoare şi că s-ar ridica la înălţimea demnităţii ce i-o impune poziţia ce-au uzurpat-o ar fi egal cu a crede că orbii pot 
fi pictori.
Pretinsele agitaţii ale unei „Românii irredente " dau lui ,,Le Nord" ocazia de-a observa următoarele:
 
Ziarele austro-ungare n-au pierdut obiceiul de-a exagera cele mai mici incidente pentru a face din ele pretextul 
speculaţiunilor  cu pierdere de vedere pe terenul politicei internaţionale. Astfel mai multe organe maghiare au 
întreprins  o campanie în contra României apropos de propaganda care s-ar fi  făcând  în Transilvania de pretinşi 
irredentişti români, pentru a isca o mişcare în favoarea anexiunii acestei provincii la noul regat de pe Dunărea de Jos. 
Jurnalele în cestiune ar fi foarte încurcate, fără îndoială, daca li s-ar cere să sprijine cu probe acuzaţiunile ce le ridică 
în contra României. Dar de asta nici grijă n-au. În lipsă de argumente plauzibile, ele  invocă  un fapt de puţină 
importanţă care s-a produs de curând la graniţa dintre cele două ţări. 
Nu e ridicol — urmează foaia — de-a considera asemenea fapte minime ca un indiciu de ameninţări anexioniste române în 
Transilvania ? Unele foi austro-ungare citează, spre a sprijini acuzaţiile lor, limbajul ostil monarhiei Habsburgilor a o seamă de 
organe ale presei române.
Dar acestea n-ar putea răspunde reamintind ameninţările de cari gemeau foile austriace şi ungureşti cu ocazia cestiunii 
Dunării ? Dacă presa română respinge cu viociune pretenţiile ce le crede de natură a compromite interesele legitime ale ţării în 
această cestiune, e un cuvânt de-a acuza România că voieşte să-şi anexeze Transilvania ?
O acuzaţie şi mai fantastică încă a fost închipuită de unele gazete din Pesta, cari au pretins că generalul Ignatief ar cheltui 
sume considerabile pentru a întreţine agitaţie între populaţiunile nemaghiare din Ungaria şi că guvernul unguresc au adresat 
prefecţilor o circulară chemând atenţia lor asupra acestui fapt şi obligându-i de-a încunoştiinţa administraţia superioară îndată 
ce vor descoperi urmele unei asemenea agitaţii.
 
„Daily Telegraph " în fine consacră asemenea câteva observaţiuni activităţii unei pretinse ,,Românii irredente". 
Foaia engleză zice că agitaţia „Irredentei" e în adevăr de natură a produce nelinişte şi a cauza supărări autorităţilor 
imperiale şi regale, dar că ea nu află simpatie deosebită nici între românii de dincoace nici între cei de dincolo de 
Carpaţi şi că nici au fost  învrednicită  de aprobare sau sprijin din partea regelui Carol sau a consiliarilor pe care-i 
onorează cu încrederea sa. Frica cronică şi fantastică de ţăranii români că într-o zi s-ar ridica şi s-ar răzbuna sângeros de 
toate suferinţele şi de apăsarea ce-a avut a o suporta sub domnia maghiară, o frică care, de la memorabilul an 1848, 
împle mica minoritate de maghiari în Transilvania cu spaimă şi îngijire şi a introdus o duşmănie şi oţărâre nenaturală 
între cele două rase, ar fi încetat demult dacă în Pesta nu s-ar da ascultare ştirilor neroade iscate din când în când despre 
introducerea pe ascuns de arme din Ţara Românească în Transilvania şi despre pretinse încercări a unor agenţi români 
de-a isca o insurecţiune pentru scuturarea jugului maghiar. Guvernul maghiar însă dă o serioasă atenţie zgomotului van 
al unor intriganţi obscuri , cari în ţara lor proprie nu au nici o însemnătate, precum şi intrigilor unei partide din România 
compuse din patrioţi sanguinici şi din democraţi vicleni în serviciul Rusiei, al cărora scop constant e de-a împiedica o 
apropiere francă şi sinceră între cel mai tânăr dintre regatele europene şi puternicul său vecin austro-ungar. Guvernul 
din Pesta manifestă în privirea aceasta o nervozitate care, în împrejurările de azi, nu e la locul ei.
 
Ungaria s-ar fi pus pe un punct de vedere mult mai demn dacă ar fi primit sincer şi fără preocupare amenda onorabilă 
oferită de România pentr-o neînsemnată împresurare de graniţă de care s-a făcut atâta zgomot în Pesta decât de-a insista ca 
această afacere meschină să fie dată în seama unei comisii formale româno - ungare .
 
În unul din articolele sale polemice ,,Pesther-Lloyd" întreba ce-ar zice Anglia în cazul unei  împresurări  de 
graniţă ?
Iată ce zice Anglia: Că ungurii şi presa neroadă redijată de jidani fac zgomot pentru nişte gogoriţe inventate de 
ei înşii.
 
[21 august 1881]
 
 
[„RĂUL DE CĂPETENIE ..."]
 
Răul de căpetenie al organizării noastre sociale este posibilitatea ce se dă străinilor şi păturei de feneanţi, 
grecotei, franţuziţi , bonjurişti , demagogi de-a exploata poporul sub o formă ori sub alta.
Asta e cheia tuturor relelor şi tuturor suferinţelor, acesta  cuvântul  cu care se dezleagă  cimilitura  putrejunii 
sociale şi politice din România.
Posibilitatea dată unor nulităţi şi unor parveniţi de-a trăi din buget, din întreprinderi, din arenzi, din păsueli ; 
posibilitatea constituţională dată unor oameni de provenienţă incertă de-a exploata munca poporului fără nici o 
compensaţie, iată răul, incurabil poate, al organizaţiei noastre. 
E evident că averea nu se poate câştiga decât sau prin muncă directă, deci prin întrebuinţare de forţă musculară 
sau nervoasă, sau prin fructificarea muncii capitalizate, prin capital. Când vedem milionari roşii, Stolojan, Carada etc., 
făcând  avere fără muncă şi fără capital nu mai e îndoială că ceea ce ei au au pierdut cineva şi au pierdut-o fără 
compensaţie.  Tertium  non datur. Nu există alt izvor de avuţie  decât  sau munca, fie actuală, fie  capitalizată  , sau 
sustragerea, furtul , fie legal, fie ilegal.
Rolul muncii intelectuale e foarte mare în ordinea economică.
În adevăr un drum făcut de inginer a înlăturat sute de piedici din calea carului cu grâu , i-au ieftenit transportul, 
l-au făcut mai capabil de concurenţă, i-au dat o mai mare siguranţă că munca cuprinsă în el va fi răsplătită.
Un agronom care ar deprinde pe un ţăran cum, cu aceeaşi cheltuială de forţă musculară, să producă de două, de 
trei, de zece ori mai mult, cum cu aceeaşi cheltuială de forţă musculară să-şi satisfacă de zece ori pe atâtea trebuinţe i-a 
făcut ţăranului un serviciu care trebuie răsplătit. Un om de stat care cheltuieşte o sumă bugetară în mod productiv , 
încât suta cheltuită corespunde într-un loc oarecare cu o mie în producţiunea publică, a făcut un serviciu care trebuie 
plătit. Clasele dominante cată deci să  compenseze prin muncă intelectuală onestă şi intensivă cheltuiala de muncă 
musculară ce le susţine.
Cu totul altfel sunt raporturile la noi.
Trecerea din clasele de jos în cele de sus nu e reglementată prin nici un fel de organizaţie. Chiriţopol din slugă se 
face prefect; oameni  inculţi  , incapabili de-a munci, incapabili de-a pricepe un adevăr, fac demagogie, fură prin 
subrepţiune şi amăgire voturile alegătorilor, devin oameni politici şi dau iamă bugetului. Fără ştiinţă, fără merit, fără 
muncă, mii şi iarăşi mii de indivizi de provenienţă străină se  superpun  poporului românesc, toţi  având  dreptul 
constituţional de a trăi din buget, toţi având numai exerciţiul acestui drept. Un singur ziar ne-a înţeles unde batem, ziar 
redijat de tineri izraeliţi. ,,Cestiunea e socială" a zis acea foaie, şi-n adevăr aşa este.
Oare acest popor românesc n-are altă misiune pe pământ , altă raţiune de-a fi, alt înţeles decât de-a vota pensii 
reversibile, de-a plăti din sudoarea sa milioanele câştigate prin cumpărarea cu 60 la sută a unor hârtii ce nu făceau decât 
20 la sută, a îmbogăţi pe evrei prin băutura de rachiu otrăvit, a plăti lefurile şi diurnele Caradalelor — şi a munci totuşi 
numai cu plugul lui Radu Negru, incult rămânând ca-n vremea lui Radu Negru, dar mai sărac, mai rău hrănit şi înainte 
de toate bolnav, ceea ce nu era în vremea lui Radu Negru ? Acest popor nu este decât o masă de exploatat, o vacă de 
muls pentru străinii de toate soiurile, o vită de plug pentru a susţine luxul, incuria şi corupţia Caradalelor, feneantismul 
şi cocoteria , absenteismul şi morbiditatea unor pături neistorice, superpuse lui fără a-i face nici un serviciu în schimb ?
Iată cestiunea cea gravă, cea mare.
Regimul vechi, rău ori bun, nu discutăm, avea o calitate necontestabilă, o calitate care-l justifica în ochii tuturor: 
el nu costa nimic sau aproape nimic. Tradiţionalul galben găurit al vistieriei pe care-l plătea orice cap de familie n-a 
sărăcit pe nici un ţăran, n-avea nici o influenţă asupra regimului său alimentar, era la dreptul vorbind preţul unui 
berbece şi aci se încheia totul. Din acest tradiţional galben găurit se plătea şcoala, care era mai bună decât cea de azi, 
administraţia, rea fără îndoială, dar mai puţin venală şi cupidă ca cea de azi, judecătorii, mai puţin străini decât cei de 
azi, şi mâna de cenuşeri şi coate goale, mai puţin exigenţi şi mai modeşti decât cei de azi. Ţăranul nu era de batjocura 
subprefectului, a primarului, a notarului , a perceptorului , tot oameni din oraş, tot lepădături ale uliţelor, tot esploatatori 
direcţi ori indirecţi ai lui. Vornicul, care nu ştia nici scrie nici citi, vătămanii , bătrânii satului adunau darea repărţită în 
proporţie cu venitul fiecăruia, vornicul ducea banii la casierie ; niciodată sau aproape niciodată un ban al statului nu era 
atins de aceşti oameni atât de simpli, atât de drepţi, atât de iubitori de orânduială şi de cinstiţi.
Ce e azi ?
Lăsăm pe d. A.V. Millo să descrie, după esperienţa sa zilnică, starea de lucruri:
 
S-au grămădit pe capul lui atâtea soiuri de dări încât el nu mai înţelege nimica.
Dare pentru căile de comunicaţie, prestaţie judeţeană  ,  prestaţie comunală, patente, zecimi judeţene, zecimi comunale, 
produse din urmăriri etc.
Ţăranul se uită la recipisa care i-o dă perceptorul şi, oricât [î]i vei explica, el nu este în stare să-şi dea seamă pentru ce sunt 
impuse toate aceste dări şi să cunoască lămurit cât are să plătească. Perceptorul poate 
să-i pretindă oricât de mare sumă, el nu va fi în stare niciodată a-i face cea mai mică observaţie. Tot ce-i rămâne este să 
deschidă punga şi să-i lasă să ia cât va binevoi, cât se va îndura. Aceea ce este şi mai trist [este] că, pe când se crede că 
s-au plătit de toate dările, că au scăpat de toate angăriile , cum le numeşte el, iar vine perceptorul şi-i mai cere să-i mai 
plătească. .  .rămăşiţe din exerciţiile  expirate  , preţul  păpuşoilor împrumutaţi  de stat la 1866, preţul  păpuşoilor  de 
rezervă. Ce o mai fi şi aceste, domnule? întreabă el, se scarpină în cap şi în cele din urmă iar deschide punga.
Şi în adevăr, când cercetezi bine ce sunt toate aceste rămăşiţe, te convingi că cea mai mare parte nu sunt alta 
decât bani furaţi de perceptori, pe cari ţăranul i-au plătit o dată, dar din cauză că nu i s-au dat recipisă sau că el au 
pierdut-o şi nefiind trecute plăţile în roluri, nefiind suşile niciodată faţă pentru a se putea controla, după 10 — 15 ani el 
este apucat să plătească din nou. Asemenea păpuşoii de rezervă, păpuşoii cari se zice că le-a împrumutat lor statul la 
1866, toţi aceştia sunt primiţi de primari, de consilieri, fără ca să fi împărţit la ţărani o baniţă măcar.
Toată lumea cunoaşte aceste abuzuri, aceste hoţii, se găsesc chiar  reclamaţii  de ale ţăranilor. Perceptorii, 
primarii însă din acele timpuri fiind morţi, fugiţi, insolvabili şi alţii achitaţi de tribunale, ţăranul trebuie să plătească 
numaidecât pentru singurul cuvânt ,,că statul nu poate să rămâie păgubaş ".
Nimeni nu-şi poate închipui la cîte abuzuri, la cîte necazuri, la câtă sărăcie dau ocazii asupra ţăranului mulţimea 
acestor soiuri de dări, de rămăşiţe, şi neputinţa în cari se găseşte de a putea controla el singur dacă  în adevăr trebuie să 
plătească sau nu sumele cari i se cer necontenit de perceptor .
Toate aceste abuzuri constituie însă pentru el o dare îndoit de mare decât aceea care e obligat a o plăti după legi 
către stat.
Mai putem adăogi abuzurile cari s-au făcut şi se fac necontenit cu scăderea monezilor . Până mai dăunăzi cu 
moneda rusească, astăzi chiar galbenii austriaci, mai ales în Moldova, unde nu  sunt decât găuriţi şi şterşi  ,  francii 
franceji, italieni; asemenea paguba ce sufere ţăranul în toate afacerile lui din cauza lipsei. monezii de aramă, de un ban 
şi doi. Toate aceste formează pentru el o dare cel puţin de 10 — 15 lei pe an.
Ţăranul nu cunoaşte niciodată lămurit cifra impozitelor ce trebuie să plătească, fiindcă aceasta variază mai la 
fiecare trimestru; el se crede dar totdauna înşelat, cel mai bogat chiar stă în cumpănă dacă trebuie să-şi plătească dările. 
De aici vine că încasările se fac atât de neregulat, statul se găseşte necontenit în dificit şi totdauna silit să calce cele mai 
sacre principii ale Constituţiei noastre.
Şi în adevăr, nimic mai barbar, nimic mai ruşinos decât a se vedea că într-o ţară, constituţională, unde libertatea 
individuală, a domiciliului se zic a fi respectate , unde există o lege după care, pentru împlinirea dărilor, nu se poate 
ataca decât averea, după cari gradele de urmărire nu se pot face oricărui contribuabil decât prin somaţii în scris, şi cu 
toate acestea ţăranilor, cari compun două treimi din naţia noastră, li se cer dările cu execuţiile şi schingiurile cele mai 
cumplite.
Perceptorii se preumblă, [î]şi caută de interesele lor mai tot anul şi nu-şi dau niciodată osteneală să urmărească 
încasarea dărilor regulat, în fiecare trimestru.
Guvernul şi toţi agenţii lui,  învăluiţi  şi ei de politică, lasă să treacă luni de zile fără ca sa se  gândească  la 
încasarea regulată a dărilor. Casa statului găsindu-se de-o dată goală şi în neputinţă de a putea face faţă cheltuielilor, 
miniştrii dau ordinile cele mai aspre, prefecţii concentrează sute de dorobanţi şi  călăraşi  şi pornesc o adevărată 
expediţie militară asupra comunelor rurale.
Aceste expediţii se fac de obicinuit mai ales în luna lui septemvrie, crezându-se că, precum în câteva judeţe, tot 
astfel şi în toată ţara ţăranul ş-a strâns toată recolta şi are bani. Nimeni nu se îngrijeşte să cerceteze, să afle că două 
treimi de ţărani nu au semănat decât porumb, că temeiul culesului porumbului nu este decât în octomvrie, că chiar 
atunci păpuşoii sunt încă verzi şi nu pot fi măcinaţi , că ei trebuie să stea în coşare sau pe poduri luni de zile ca să se 
usuce şi să-i cumpere cineva, că ţăranul, pentru hrana lui sau pentru ca să aibă câţiva lei de cheltuială, trebuie să usuce 
la soare câteva baniţi . Nimeni nu vrea să aibă în vedere ca în luna lui septemvrie, mai ales în judeţele de la poalele 
munţilor, tot fânul , toate ovezele , hrişca este încă pe câmp .
Pe când bietul ţăran dar nu ştie cum s-ar scula mai de dimineaţă, nu ştie cum ar lucra mai repede cu toată familia 
lui ca să nu-şi piardă puţina recoltă , ce i-au dăruit-o Dumnezeu, deodată năpădeşte în comună subprefectul cu execuţie 
de călăraşi , de dorobanţi, adună ţăranii zile întregi pe la primărie, le citeşte feliuri de ordine, de circulări, feliuri de 
registre, de roluri din care ţăranii nu înţeleg alta decât că i-au scos datori cu mii de lei. Călăraşii, dorobanţii se şi împart 
îndată pe la toate casele acelora care nu pot să plătească toţi banii.
Îndată ce aceştia ajung la casa ţăranului le scot uşile de la casă, de la tindă şi le duc la primărie. Copiii, femeia, 
tremură toată noaptea de frig.
Călăraşii, dorobanţii le iau mămăliga din ceaun , le taie găinile şi le duc la cârciumă . Copiii, femeile încep a 
plânge ; ei le îmbrâncesc , le bat. Întorcându - se de la cârciumă , i-alungă din paturile lor şi se culcă ei.
Cum se face ziuă [î]i ia dinapoi ca pe vite şi-i duce iar la percepţie şi, dacă peste noapte n-au găsit să plătească 
banii, ei [î]i bagă cu picioarele goale prin pâraie , prin spini, încalică pe gâtul lor, [î]i ung pe obraz cu baligă, cu noroi, 
în fine iscodesc tot feliul de batjocuri, tot feliul de schingiuri .
Copiii, femeile umblă şi ele sărmanele împrejurul bărbaţilor, se smulg de păr, se bocesc , cad în genunchi; sărută 
picioarele dorobanţilor , călăraşilor , primarilor , perceptorilor , se roagă să-i mai păsuiască până vor putea vinde ceva. 
Ei le înjură şi le trimit să caute banii, iar călăraşilor le ordonă să nu-i slăbească cu execuţia până nu vor plăti toţi banii, 
că aşa au ordin de la prefectură. De unde vrei acum să plătească aceşti nenorociţi cîte 200 şi 300 lei de fiecare, când ei, 
de ş-ar vinde şi copiii, tot n-ar plăti banii câţi li se cer ?
În timpul acesta puţina recoltă câtă a rămas ţăranului stă pe câmp nestrânsă , putrezeşte de ploi sau o mănâncă 
vitele fruntaşilor. El sărmanul se zbuciumă , aleargă în toate părţile, urmărit de execuţie , ca să poată 
găsi bani şi în cele din urmă se duce acasă, disperat , şi, în bocetul femeii ş-a copiilor, îşi ia vaca, boii, aşternutul, tot ce găseşte, şi le 
duce de le vinde cu cât se îndură să-i dea cineva. Cârciumile , primăria, satul gem atunci pline de precupeţi, de măcelari cari au 
alergat de prin oraşe, de prin toate unghiurile, anume ca să cumpere averea, munca ţăranului pe nimica.
Ţi se sfâşie inima când vezi cum aceşti nenorociţi, cari necontenit [î]i numim naţiunea română, fraţii noştri, sunt trataţi mai 
rău decât dobitoacele , şi toate acestea se fac încă în numele statului român. Te indignezi când vezi că, cu toate că articolul 9 din 
legea de urmărire [î]i scuteşte doi boi, o vacă, paturile, aşternutul, îmbrăcămintea, nutreţul pentru două luni, seminţele , cu toate 
acestea pentru ţăran nu există lege, el este silit prin feliuri de schingiuri a-şi vinde pe nimica cea de pe urmă viţică , cea de pe urmă 
baniţă de porumb.
Cum vrei acum să nu sărăcească ţăranul, să nu se descurajeze de a mai lucra când aceste invazii, aceste cruzimi se petrec 
pe capul lui regulat, în fiecare an?
 
Faţă cu această realitate strigătoare la cer, nemaipomenită în nici una din ţările europene, ce zice ,,Românul" ?
La 1848 naţiunea răspunse cu iubire şi avânt la apelul revoluţiei.
La 1857 ideile şi dorinţele naţiunii izbutiră.
La 1859 puternica suflare a naţiunii.
La 1866 naţiunea etc.
La 1877 naţiunea etc.
Care naţiune ? Pherekydis, Giani, Culoglu, Carada, C.A. Rosetti, Harama , Cariagdi, Caligari ?
Această din urmă naţiune, de provenienţă foarte necunoscută, a urcat în adevăr bugetul cheltuielelor de la 20 la 
120 milioane, l-au încincit sub domnia lui Carol Îngăduitorul; cum îl realizează de pe spatele naţiunii adevărate se 
descrie mai sus.
Ei bine, când faţă cu această stare de lucruri ţara întreagă strigă, când sarcina materială a sutelor de mii de 
Caradale improductive şi corupte apasă producţiunea şi bunul trai al ţăranului, când oamenii caută cauzele organice ale 
acestor rele, ce găseşte „Românul" să răspunză ?
Ia pasaje dintr-un articol al corespondentului nostru din Galaţi, falsifică înţelesul lor şi spune că noi numim 
poporul care munceşte şi plăteşte noroi şi vulg ordinar.
Nu poporul care munceşte şi plăteşte îl numim astfel. Pe demagogi, pe cei ce-l amăgesc şi-l exploatează, pe 
lepădăturile orăşeneşti cari au împânzit satele ca tot atâtea lipitori, cari bagă ura şi invidia între ţărani, cari - i întărâtă 
între ei şi în contra proprietarului mare, acesta este vulgul ordinar, aceasta plebea superpusă poporului.
La ce gândesc roşii acum?
Ştiind că au răspândit în cele patru mii de comune ale ţării cel puţin patruzeci cincizeci de mii de politiciani şi de 
demagogi, ştiind că aceştia ar domina sufragiul universal daca s-ar admite acesta, roşii voiesc sufragiul universal. Până 
şi slabul control pe care-l mai au clasele culte şi în adevăr naţionale în afacerile publice, până şi acela trebuie înlăturat . 
Domnia demagogiei fanariote trebuie eternizată , ideea statului creştin, ideea apărării celui slab trebuie înlăturată cu 
totul, furia câştigului , a exploatării, a amăgirii trebuie să se întindă asupra ţării întregi.
Şi, pentru că constatăm toate lucrurile acestea incontestabile, furia  grecoteilor  ajunge la  paroxism  , la delir. 
Citească cineva insinuaţiunea din numărul de joi al ,,Românului", că sincerii reacţionari ameninţă pe rege cu asasinatul.
Asta-i culmea minciunii, culmea  istericalelor  greceşti care i-a apucat aceşti  apelpisiţi  după  frecătura  ce le-o 
tragem de câteva săptămâni .
Regele ?
Dar oare d. Bălăceanu, ministru plenipotenţiar al României la Viena, de ,,reacţionari" ori de d. Brătianu a fost 
însărcinat la 1875 să previe pe M. Sa ca să scutească ţara de o crimă ? Republicanii de la Ploieşti, eroii militari ai 
nopţii de la 11 fevruarie cutează a ridica o asemenea acuzare contra ... reacţionarilor ?
 
[22 august 1881] 
[„«CORESPONDENŢA POLITICĂ» DIN VIENA ..."]
 
,,Corespondenţa politică" din Viena a primit analiza unei note pe care d. Mancini , ministru de esterne al Italiei, 
a adresat-o în cestiunea Dunării ambasadorului italian din Londra, generalul  Manabrea  , şi al cărei cuprins a fost 
comunicat contelui Granville . Documentul italian poartă data de 14 iunie şi dezvoltă următorul şir de idei:
 
Se constată înainte de toate că guvernul italian nu şi-a apropriat nicicând şi n-a sprijinit propunerea pornită de 
la România ca să nu se proceadă la o hotărâre asupra instituirii unei comisiuni mixte până ce nu se va fi ajuns mai 
întâi la, înţelegere asupra prelungirii Comisiei dunărene. Guvernul italian a văzut că această propunere a răsărit 
evident din dorinţa de a câştiga timp în cestiunea dificilă a comisiei mixte. Orice îndoială asupra atitudinii guvernului 
italian a dispărut, căci, în urma unei întrebări a celui britanic , el a răspuns espres că stabilirea unui drept de apel de 
la Comisia mixtă la cea europeană i se pare suficientă pentru a păstra legăturile ce sunt de dorit ca să existe între cele 
două comisii şi că nu există prin urmare nici un  cuvânt  pentru a intra în discuţia prelungirii Comisiei dunărene 
europene înainte de 21 aprilie 1882, adecă c-un an înaintea espirării mandatului ei, precum o prescrie articolul LIV al 
Tractatului de la Berlin.
Ar fi un act de ,,nejustificată neîncredere" de a face să atârne consentimentul pentru instituirea Comisiei mixte 
de acea prelungire , de vreme ce stipulaţiunea primită de toţi că: ,,Comisia mixtă nu poate exista nicicând şi în nici o 
împrejurare mai mult decât Comisia Europeană a Dunării" e o garanţie îndeajuns pentru activitatea legitimă a celei 
dendâi .
În privirea atitudinii Italiei faţă cu cestiunea  întocmirii  pozitive a Comisiei mixte se relevă participarea 
comisarului italian la elaborarea anteproiectului şi împrejurarea că în instrucţiunea de iest-an dată reprezentantului 
Italiei s-au recunoscut şi aprobat unele puncte ca fiind afară de orice discuţie, precum instituirea unei Comisii mixte, 
participarea Austro - ungarei la ea, deşi nu e stat riveran , prezidiul acestei puteri.
Dar cestiunea votului preponderant al Austro-Ungariei în caz de paritate s-au accentuat mai cu seamă.
În principiu părerea Italiei nu putea fi nefavorabilă nici în privirea aceasta; dar preponderanţa votului 
prezidenţial trebuia pusă în legătură cu cestiunea garanţiilor necesare a se stabili pentru ca să se evite orice atingere 
a liberei navigaţiuni din partea Comisiei mixte.
În privinţa oportunităţii unor asemenea garanţii nu există nici o divergenţă de opinii, dar există în privirea 
formulării lor practice.
S-au făcut mai cu seamă două propuneri: una din iniţiativa Germaniei, cealaltă din a Britaniei.
Germania a propus a se face deosebire între cestiunile de principiu şi cele administrative şi a se restrânge votul 
prezidenţial la cele din urmă, pe când la cele dendâi să fie deschis dreptul de apel către Comisia Europeană cu putere 
suspensivă în caz de a se lua o hotărâre cu simplă majoritate de voturi.
Cestiuni administrative ar fi, după propunerea germană, toate cele cari privesc serviciul intern al Comisiei, 
relaţiile ei cu funcţionarii şi executarea reglementelor; pe când interpretaţiunea acestor reglemente şi hotărârea de 
cheltuieli nouă sunt a se privi ca cestiuni de principiu.
Propunerea engleză dorea la început un drept de apel necondiţionat, cuvenit tuturor puterilor; însă guvernul 
italian nu tăinui ambasadorului englez din Roma că cererea aceasta pare a trece dincolo de mărginile unei îngrijiri 
legitime pentru libertatea navigaţiunii.
Mai târziu , guvernul englez îşi modifică propunerea lui, eliminând din ea cestiunile administrative.
Deosebirea între cele două propuneri, care nu e deloc radicală, se poate rezuma în trei puncte:
 1) Anglia recunoaşte dreptul de apel tuturor puterilor; Germania însă numai membrilor Comisiei mixte.
2) Germania nu acordă drept de apel decât pentru hotărâri luate cu simplă majoritate: Anglia [î]l recunoaşte şi 
pentru hotărâri luate în unanimitate.
3) Germania doreşte o definire a priori a cestiunilor de principiu şi a celor administrative, pe când Anglia lasă 
caz cu caz la apreciaţia Comisiei Europene a Dunării să judece în oaricari margini daca cutare cestiune e de principiu 
sau administrativă numai.
Fiindcă din toate părţile există dorinţa unei înţelegeri echitabile şi fiindcă, după opinia guvernului italian, 
puntele de vedere divergente nu esclud deloc posibilitatea unei înţelegeri respective, Italia speră că se va ajunge la o 
soluţiune. Pentru aflarea acestei soluţiuni ea oferă activitatea ei nepărtinitoare, care nu răsare din altă dorinţă decât 
din aceea de-a înzestra interesele comerciale pe Dunărea de Jos cu garanţii potrivite.
,,Pesther Lloyd" constată din aceasta că Italia ia o atitudine mijlocitoare între cabinetele cu opinii divergente, 
nu vede însă rezultatul practic al activităţii cabinetului italian, căci, deşi nota e datată de la 14 iunie, nu are aparenţa 
că situaţia în cestiunea Dunării s-ar fi schimbat.
În luna trecută încă lucrurile nu erau deloc mai favorabile.
Rezistenţa României se manifesta neînfrântă şi găsea sprijin din partea Rusiei, Angliei şi Franţei.
Căderea Comisiei mixte părea pe atunci aproape inevitabilă şi era vorba să urmeze disoluţiunea Comisiei 
Europene a Dunării.
E adevărat că disoluţiunea nu era o consecuenţă necondiţionată şi necesară a eşecului , dar Austriei [i] se 
prezinta consideraţiunea daca existenţa Comisiei Europene a Dunării mai are vreo valoare pentru ea, din momentul ce 
nu-i recunoaşte interesele ei legitime pentru cursul de jos  al fluviului.
Fiindcă însă după art. 54 al Tractatului de la Berlin puterile vor avea în curând să stabilească o înţelegere 
asupra prelungirii mandatului Comisiei Europene, iar asemenea înţelegere s-ar putea sfărâma de opoziţia unei singure 
puteri chiar, nu este cu neputinţă ca în caz de-a nu se admite instituirea Comisiei mixte să i se puie piedici continuării 
Comisiei Europene a Dunării. 
Pe aceste cuvinte se esplică — zice foaia din Pesta — ceea ce reiese şi din nota cabinetului italian: propunerea României ca, 
înainte de toate şi înainte de a se continua discuţia asupra instituirii Comisiei mixte, să se stabilească o înţelegere asupra prelungirii 
mandatului Comisiei Europene a Dunării.
Românii voiau să-şi asigure pentru orice caz existenţa Comisiei dunărene şi apoi să aducă fără nici o altă consideraţie 
căderea Comisiei mixte.
 
Deodată cu analiza notei de mai sus ziarele comunică propunerile pe cari Franţa le-ar fi făcând în cestiunea 
aceasta.
Ele ar fi în esenţă următoarele:
 
În toate cestiunile de principiu va decide Comisia mixtă, dar înainte de-a lua o hotărâre trebuie să se decidă prealabil daca 
cestiunea pusă în discuţie este sau nu de principiu.
Pentru  conformarea cu această dispoziţie Comisia Europeană  deleagă pe unul din membrii ei, care ia parte la toate 
dezbaterile celei mixte. Funcţionarea fiecăruia dintre membrii Comisiei Europene în calitate de delegat nu poate ţinea mult timp, ci 
membrii statelor reprezentate în Comisia Europeană designaţi de ea cată să se perândeze în ordine alfabetică .
Daca delegatului eventual cestiunea pusă în discuţie i se pare o cestiune de principiu el o supune Comisiei Europene. În caz  
de neînţelegere în Comisia mixtă, delegatul celei europene are misiunea de-a face ca să se formeze o majoritate de voturi şi numai  
daca nu se poate ajunge la unire cazul în litigiu se va supune Comisiei Europene.
Aceste propuneri s-au pus deja în vederea Angliei şi a Austriei.
Anglia a aderat la ele, Austria însă pregetă cu răspunsul. Foile din Viena dau guvernului consiliul de-a le respinge.
 
[23 august 1881]
 
 
[„ŞI-AU PIERDUT SĂRITA ..."]
 
Şi-au pierdut sărita confraţii de la „Românul".
Nu e vorba, adevăr mai crud decât cel pe care l-am spus în privire-le , că, la adecă vorbind, partidul pe care îl 
reprezintă e compus din străini veniţi de ieri alaltăieri , cari au tot aşa de puţin drept de a determina soarta României 
precum [î]l au evreii bunăoară, un asemenea adevăr nu le-a mai spus nimeni; el i-a durut şi i-a ameţit. Loviturile repezi 
şi dupăolaltă cîte au căzut din parte-ne asupra acestor titve incapabile decât de mistificări şi neadevăruri le-au ameţit, 
încât , neputând răspunde, neavând ce să răspunză ad rem, obiectiv, au început să aiureze , să vorbească în dodii şi-n 
bobote , ca netoţii ori ca surzii .
În urma acestei ameţeli vedem curioase lucruri. Într-unul din numerile Pseudo-„Românului" vedem acuzarea că 
reacţionarii ameninţă pe rege cu asasinatul daca nu-i va chema la putere.
Cari reacţionari?
Când ?
Unde?
Dar mai ştiu ei ce vorbesc când îi apucă istericalele fanariotice ?
Mai ieri ne numeau pseudoînvăţaţi şi falsificatori ai teoriei Lamarck darwin .
În adevăr, cine sunt învăţaţi s-au întrolucat la redacţia ,,Românului". Descoperirea unităţei fiinţelor organice, 
făcută în acelaşi timp de Gothe şi de Lamarck , şi legile diversificării acestei unităţi şi ale evoluţiunii , teorie atât de 
splendid dezvoltată de Darwin, ne este nouă mai puţin cunoscută decât celor patru clase primare şi coardei de violoncel 
care redijează ,,Românul". De când cu răscumpărarea căilor ferate s-au deşteptat cumplit redacţia din Strada Doamnei 
şi Carada e în primejdia de a fi numit doctor al Universităţei din Cambridge.
Dar, în sfârşit , ce suntem noi de vină dacă constatăm un fapt pe care nimeni nu îl poate contesta, că partidul 
roşu consistă în cea mai mare parte din străini (greco - bulgari ) vicleni şi maloneşti, incapabili de a se asimila rasei 
române, incapabili de a o pricepe chiar ? Ne pare rău că aşa este. Ne pare rău că pişicherlâcul şi lipsa de caracter sunt 
titluri de 
înaintare în România; ne pare rău că tocmai clasa actual dominantă e incapabilă de ştiinţă, de arte, de adevăr, cu un 
cuvânt de orice activitate la care se cere o inimă dreaptă şi o inteligenţă clară, ne pare rău că aceşti oameni, incapabili 
de o concepţie puternică, duc statul din rău în mai rău, din espedient în espedient; dar nici suntem în stare a le lărgi 
craniile şi a le face mai încăpătoare, nici a le lărgi piepturile încovoiate şi a face bătaia inimei mai energică, mai liberă, 
mai generoasă.
În vechiul nostru obicei al pământului existau mijloace de înlăturare. ,,Om vrednic de râs şi de ocară" nu se 
putea face după olachale nici popă, nici ostaş, nici dregător ; nici om însemnat de Dumnezeu cu darul şchiopătăciunii , 
a încrucişării , cu cocoaşă ori cu un alt ponos.
Desigur că nu mai departe decât acum o sută de ani nu s-ar fi găsit vlădică român să popească vro mutră de 
patriot, nici Domn care să-i învrednicească cu vro dregătorie. Aşa era lumea pe atunci, cuminte.
Azi, în vremea drepturilor imprescriptibile ale cetăţeanului, nu putem opri ca ăl mai cocoşat să fie mai mare în 
gardă şi să ajungem de râsul chioarei .
 
Pe zi ce merge însă istericalele bizantine se urcă crescendo .
Astfel în cel din urmă număr Pseudo ,,Românul" ajunge a ne zice că nu ne-a crezut atât de răi şi atât de cruzi 
încât să fim în contra înfiinţării de spitale în sate.
N-aibă grijă „Românul". Nu suntem în contra, ci pentru înfiinţarea acestor spitale .
Dar asta nu ne opreşte de a deplânge nenorocita necesitate de a se înfiinţa asemenea spitale , cum nu sunt în nici 
o ţară din lume. Deplângem că noii fanarioţi au fost în stare a reduce poporul nostru la atâta mizerie materială încât 
asemenea aşezăminte să fie necesare şi ne îndoim totodată că ele ar putea fi mai mult decât un paliativ la rele a căror 
rădăcină e socială şi politică.
Cauza morbidităţii  ţăranului român este esploatarea neomenoasă la care este supus în linia  întâia  din partea 
statului, în linia a doua de către mulţimea nenumărată de străini pe cari îi susţine cu munca lui. Cauza e demagogia, 
care se hrăneşte din spinarea lui, uzura roşie, administraţia roşie, sporirea bugetelor de cheltuieli ale statului, judeţene şi 
comunale, prestaţiunile făcute pe moşiile roşiilor, sărăcia ce urmează de acolo că i se fură timpul fără compensaţie, 
regimul alimentar rău; iar nu clima şi epidemiile .
Sub aceeaşi climă poporul nostru era sănătos şi sporea până mai alaltăieri, sub Mihai Sturza, sub Barbu Ştirbei, 
sub Grigorie Ghica.
Dar el e bolnav şi scade sub domnia a d-alde C.A. Rosettis, Flevas etc., scade de greutăţile imense ce i le impune 
întreţinerea unei xenocraţii fără minte şi fără inimă.
Iată ceea ce am zis şi ceea ce repetăm. Ameţeala în care au căzut redactorii foii fanariote nu-i justifică deloc şi 
nu le dă dreptul de a ne atribui vorbe ce nu le-am spus. Nici am numit poporul ce munceşte şi plăteşte canalie . Pentru 
plebea superioară, pentru acele mii de demagogi cari trăiesc direct sau indirect din buget am păstrat acest epitheton 
ornans , pentru cumularzi, lefegii , agenţi electorali plătiţi,  cârciocari şi coţcari cari s-au vârât până şi în comunele 
rurale; iată pentru cine păstrăm epitetul, nu pentru bietul nostru popor, pe care numai prefectul roşu d. Vidraşcu îl 
numeşte sălbatic într-o ţară civilizată.
Ignoranţa lui, sărmanul, e mai bună  decât  ignoranţa  pospăită  a acelor redactori ai ,,Românului" cari, prin 
frustrarea statului, grămădesc milioane şi segerează în oameni mari. Pentru aceşti ignoranţi nesăţioşi se bagă ţăranii în 
spini şi pâraie îngheţate manu militari, pentru a plăti rămăşiţe mincinoase sau plătite o dată unor tâlhari ; pentru aceşti 
ignoranţi se vinde patul, vaca, oaia , cenuşa din vatra ţăranului; pentru a plăti diurnele, recompensele naţionale, pensiile 
reversibile, misiunile în străinătate a acestor ignoranţi se iau de pe ţăran şapte piei şi se vinde dator pe toată viaţa, de 
nu-i mai poate nimeni; ajuta, nici D-zeu din cer, necum un reversibil cu sticla de decoct de muşăţel.
Iată răul şi un rău la care desigur nu sunt de vină oropsiţii şi defăimaţii boieri. Pentru a ajunge cineva alături cu 
boierii trebuia să muncească, să se distingă. Pentru a fi mare om la roşi se cere să fi comis vreo trădare, să te fi 
compromis, să fii imposibil altfel.
Atunci braţele marelui partid îţi sunt deschise; deschisă calea la avere şi influenţă
Dar de unde să-şi facă această avere fără pierderea altuia?
Prin producţiune proprie? 
Dar ce-a produs, ce-a învăţat a produce Carada, Costinescu, Eliad - cârciumărescu , Fleva, Stolojan, Pherekydis 
e tutti quanti? Nimic, absolut nimic. În ce bunuri de utilitate pot ei să prefacă materiile prime? Ce industrii , ce meserii 
au introdus în ţară? Nimic.
Industria palavrelor şi prăvăliile de minciuni.
Dar acestea într-o ţară cinstită nu fac parale, numai la noi se plătesc cu 120 milioane pe an.
 
[24 — 25 august 1881]
 
 
[„ASUPRA VIZITEI FĂCUTE..."]
 
Asupra vizitei făcute de contele Andrassy la Sinaia ,,Pesther Lloyd" cuprinde un articol plin de ironie.
 
Întrevederea de la Sinaia s-a sfârşit , zice foaia din Pesta. Penny-a-liners , pribegii scriitori cu şirul din suita 
marelui om de stat, şi-au făcut datoria, fixând pe hârtie în mod fidel toate amănuntele importante ale întâlnirii (şi cari 
din ele nu ar fi importante?). Acum evenimentul aparţine istoriei universale şi generaţiile viitoare vor data din ziua în 
care contele Andrassy a primit  prietenos  asigurările de graţie ale  perechei  regale române schimbarea însemnată 
operată în relaţiile României cu monarhia noastră. Dar şi contimporanii se vor putea edifica de multe zicători cari, 
pornind din Sinaia , cutreieră ţara. ,,E ridicol de-a crede că România voieşte să atace monarhia noastră" — această 
sentinţă nemuritoare a genialulului nostru om de stat(şi cari din sentenţele sale nu ar fi nemuritoare?) — cată să aibă 
un efect calmant ! Cine nu simte cum piere deodată spaima paralizantă pe care ne-o inspira ideea că dorobanţii n' 
aşteaptă decât un semn pentru a se arunca asupra monarhiei fără  apărare şi neîngrijitoare spre a o anexa pur şi 
simplu în numele regelui Carol! Şi apoi, ce adevăr limpede e în asigurarea că România, formând o insulă în valurile 
slavismului , are interesul, comun cu noi, de a lupta în contra curentului slav? E atât de adevărat încât noi înşine am 
scris-o aceasta, opt zile înaintea revelaţiunii din Sinaia . Nouă, se înţelege, nu ne plutea pe dinaintea ochilor decât ca o 
presimţire vagă, căci vederea noastră era turburată de închipuirea că românii, cu toată solidaritatea naturală de 
interese, se manifestă cu îndărătnicie ca cei mai hotărîţi adversari ai Austro-Ungariei; dar privirea ageră a contelui 
Andrassy pătrunde, precum se ştie, în cea mai internă esenţă a problemelor şi înaintea minţii sale care coordonează 
toate contrazicerile se dizolvă în armonie, deci va fi aflat desigur şi cheia pentru enigma pe care guvernul român o dă 
Ministeriului nostru de Esterne de-un an şi mai bine.
Toate acestea însă le-a vorbit şi le-a făcut marele nostru om de stat, deşi întrevederea sa cu regele României au 
avut un caracter privat numai, precum se întâmplă în genere între dinaşti amici. Închipuiască-şi cineva ce evenimente 
memorabile s-ar fi întâmplat la Sinaia daca fostul ministru de esterne ar fi venit c-o misiune politică! E de plâns pentru 
de-a pururea că contele Andrassy n-a fost purtătorul unei însărcinări politice date de Escelenţa Sa ministrul afacerilor 
străine, baronul Haymerle , şi că Maiestatea Sa Regele României şi d. Rosetti au trebuit să se mărginească la un 
schimb de idei de caracter privat! Sau crede în adevăr cineva că faimosul nostru om de stat n-a urmat numai propriei 
sale inspiraţiuni geniale , ci a avut o misiune politică? Ce insinuaţiune ! Pentru o lămurire cu guvernul român, pentru 
o misiune la Curtea regelui Carol, nu se incomodează un conte Andrassy ! Un asemenea lucru îl poate face un om 
mult, cu mult mai mic! În patria primitivă a regelui Carol s-ar fi ales bunăoară pentru o asemenea misiune un vânător 
pădurar  ; la noi unde manierele  sunt  mai urbane, s-ar fi trimis un ambasador estraordinar sau un ministru 
plenipotenţiar! Dar contele Andrassy! Fostul bărbat de stat conducător, omul trecutului istoric şi al viitorului plin de 
speranţe? Ce idee oribilă ! Nu ! Contele Andrassy n-a avut nici o misiune, n-a putut să aibă nici una şi, daca a 
combinat, precum nu putea evita, plăcerea întrevederii cu discuţia politică, desigur că a făcut-o din propriu impuls, 
întâi pentru ca să-i dea o mână de ajutor baronului Haymerle , atât de ocupat se vede cu regularea inventarului ce l-a 
primit în seamă; apoi, ceea ce e şi mai mult, pentru a face şi ca om privat un serviciu patriei sale, predispuind spre mai 
multă bunăvoinţă pentru Ungaria şi Austro-Ungaria Curtea română şi pe miniştrii români. Ca i-a succes aceasta 
nobilului conte, că şi-a câştigat un nou titlu la recunoştinţa şi admirarea naţiunii şi a întregei monarhii, nici nu mai 
trebuie s-o dovedim. Şi fiindcă aşa este, vom încerca, în marginea modestelor noastre puteri, să combatem o mică 
neînţelegere care stă  neesprimată  pe buzele multora şi care, din cauza  generalei susceptibilităţi  pentru asemenea 
erori, poate cauza oarecare turburare. Rolul strălucit şi orbitor pe care-l joacă genialul nostru om de stat când , cu 
totul desprins, cu totul neatârnat şi cu totul neinfluinţat de sferele şi ideile oficiale, păşeşte ca om privat pe terenul 
politicei esterioare ar putea să le pară  multora nenatural, ca şi când un soare suplementar ar întrece cu lumina lui pe 
adevăratul soare. Activitatea ministrului de esterne e foarte puţin zgomotoasă şi nu se manifestă în mari efecte; 
baronul Haymerle merge liniştit căile sale; succesele şi insuccesele sale nu au gură mare. Când apare în scenă figura 
istorică a genialului conte, înconjurată de 
lustrul ei specific, cu gesturile vii şi cu atributele ei îndeparte strălucitoare , pentru ca, după proprie inspiraţie, fără 
consideraţie pentru actori şi suflori , să intre de bunăvoie în cursul acţiunii dramatice nu trebuie, să i se impună 
publicului naiv întrebarea: Cine joacă şi cine dirige, care piesă e cea adevărată şi care text cel autentic? Sau, pentru a 
continua în figuri în sufletele naive, a căror pricepere nu ajunge nicicând până la înălţimea geniului, nu se naşte ideea 
unui soi de purtare gambettistă , ideea unui ministru neresponsabil , ce are  parte de toate bucuriile zgomotoase, 
alături cu ministrul responsabil, care suportă tăcutele suferinţi? Şi nu se naşte îndoiala dacă poate fi favorabil pentru 
activitatea ministrului de externe când , alături cu autoritatea sa, se mai arată o a doua autoritate, incomensurabilă şi 
inaprehensibilă ?
Consideraţiile acestea pot să se nască pe ici pe colo; dar cât de deşerte ar fi ! Înainte de toate trebuie să ne 
aducem aminte că, pentru întâia dată, contele Andrassy face să se vorbească în modul acesta de el. De când a părăsit 
Ministeriul de Externe s-a ţinut cu totul departe de politica esterioară şi nu vina sa este dacă  perechea regală a 
României a voit în ruptul capului să le fie oaspe şi că prin aceasta se nasc fel de fel de zgomote politice.    
Dar în asemenea caz trebuie s-avem în vedere totdauna intenţia unei acţiuni, şi cui i-e permis de-a se îndoi 
despre fertilitatea intenţiunilor contelui Andrassy ? Un lucru e esclus din capul locului, acela că faimosul nostru om de 
stat ar fi fost împins la o asemenea  ostentaţiune , peste voia lui desigur, de motivul vanităţii  şi că  vanitatea şi-a 
dezvoltat în juru-i coada de păun, de-a pierdut perspectiva. Nimic din toate astea ! Mulţumită Domnului, contele 
Andrassy nu mai are nevoie de-a fi deşert şi, daca — ceea ce e neimaginabil — el ar fi totuşi accesibil unei asemenea 
înclinări, şi-ar fi adus desigur aminte de cuvântul amicului său Bismarck că ,,vanitatea e o ipotecă, care îngreuie 
foarte mult mintea". Tot atât de esclusă e ideea că ar voi să se impuie vederii „sferelor determinante". Oricine şi 
oriunde e cineva ,,determinant" acolo e determinant şi contele Andrassy, căci nepieritoare sunt în amintirea tuturor 
faptelor sale, cari zilnic [î]i proclamă gloria din nou.    
Fără scrupul şi plin de bucurie cată, după toate acestea, să ne dedăm cu convingerea că contele Andrassy a  
reprezentat la Sinaia interesele Ungariei şi ale monarhiei în mod de sine  stătător  şi  neatârnat  , dar cu efect şi 
hotărâtor , şi că ostilitatea română va înceta de acum înainte.
Şi aceasta se acordă cu cea mai sinceră dorinţă a noastră. După întrevederea de la Sinaia nu putem decât 
repeta ceea ce-am zis înaintea ci: Prin comunitatea naturală a intereselor lor, românii sunt avizaţi la o alipire morală 
de Austria şi, urmărind o politică de ostilitate faţă cu monarhia noastră, ei îşi taie ramura de sub picioare. Iar daca se  
convertesc , fie prin intervenţiunea contelui Andrassy, fie de bunăvoie, desigur că e timp ca o asemenea convertire să  
aibă loc. Escesele guvernului român au provocat o indispunere prea adâncă pentru ca o corectură repede să nu fie 
necesară. Cu  atât  mai penibilă a fost pentru noi atitudinea României  când  acest stat are de împlinit datorii de 
recunoştinţă către Austro-Ungaria cu mult mai mari decât oricare altul. Nu vom enumera din nou cîte servicii le-a 
făcut românilor diplomaţia noastră, nici vom espune din nou cum ne-a răsplătit România aceste servicii. Bucuros le 
uităm  pe amândouă  daca avem siguranţa că  s-a 'ncheiat  era  rătăcirilor  de bunăvoie ale României. Dar această 
turnură cată să se manifeste în fapte, nu în vorbe goale. Timpul nu e depărtat în care lucruri concrete vor da ocazie 
României de a-şi arăta arama — atunci vom afla daca ea se afla în adevăr pe-o cale rătăcită sau daca acţiunile ei 
răsăreau dintr-o sistematică rea intenţie.
 
[26 august 1881]
 
 
[„DUMINICĂ SEARA LA TEATRUL ORFEU..."]
 
Duminică seara la teatrul Orfeu s-a dat prima reprezentaţie a d-lui I.C. Lugoşianu , un artist român transilvănean 
, cu concursul mai multor artişti şi al elevilor Conservatorului. Tânărul actor şi-a pus multă silinţă spre a mulţămi pe 
public şi a şi izbutit, dovadă desele aplauze ce a primit. în piesa Moţul din Ardeal a fost cât se poate de bine.
În cântecul :
 
Vântul ţipă, ploaia plânge ,
Inimioara 'n min' se frânge 
Că-n robia ungurească
Piere-o viţă românească!
 
torente de aplauze au salutat pe d. Lugoşianu . Pe joi, precum am anunţat de ieri, sperăm a-l mai auzi şi nu ne îndoim că 
publicul va căuta să încurageze pe tânărul actor care nutreşte sentimente frumoase pentru românism.
 
[26 august 1881] 
[,,«PSEUDO - ROMÂNUL », CA SĂ ESPLICE ..."]
 
,,Pseudo - românul ", ca să esplice acuzarea că ,,reacţionarii ar fi ameninţând pe rege cu asasinatul" reproduce 
din „Timpul" un pasaj al unui articol ce ni s-au trimis din Galaţi.                          
Iată acel pasaj:
 
La 1735, când Voltaire susţinea cumcă iubirea de binele public în Franţa nu este decât o himeră şi că francejii nu sunt 
cetăţeni, ci o simplă plebe ordinară, Franţa era cu mult superioară stărei actuale din România şi, cu toate acestea, bunul dar imbecilul 
rege Ludovic XVI trebui să plătească cu capul, în ziua de 21 ianuariu 1793, nesocotita sa toleranţă.
Regele Carol I al României n-ar trebui să piardă din vedere că legile naturii nu se pot altera, că prin urmare aceleaşi cauze 
aduc totdauna aceleaşi efecte.
 
Acest pasaj arată în adevăr cum un rege, bun de altmintrelea, dar fără prevedere a fost jertfa demagogilor pe care 
i-a ridicat din noroi.
Ca exemplu istoric ne învaţă că un rege cată să se păzească de-a face adiutanţi şi miniştri din eroii militari de la 
11 fevruarie, din conspiratori de meserie. „Pseudo - românul " însă face cu totul alte deduceri , căci iată ce zice:
 
Ce însemnează, oare această de nu cea mai clară ameninţare?
„Timpul" spune că regele Ludovic XVI trebui să plătească cu capul toleranţa sa.
Regelui Carol I acelaşi ziar îi dă numirea de „Carol Îngăduitorul", adică cel tolerant.
Ludovic XVI plăti cu capul toleranţa sa.
Carol I e tolerant.
Şi fiindcă aceleaşi cauze produc aceleaşi efecte, cum zice „Timpul", concluziunea vine de sine şi forţat în mintea oricărui om 
cu judecată limpede şi dreaptă. Carol I va plăti cu capul toleranţa sa.
Trebuinţă de mai lungi esplicaţiuni nu este.
 
În adevăr nu e trebuinţă de explicaţiuni mai lungi.
Prezidentul republicei de la Ploieşti şi eroul din noaptea de la 11 februarie, actual adiutant; fiul făclierului grec 
de Botoşani, asemenea erou al acelei nopţi, actual delegat militar la manevrele din Franţa; generalul de la Bacău, fost 
mai ieri ministru de război, sunt o dovadă că, daca regele nu are din partea acestor oameni soarta celui francez, nu este a 
i se atribui lui. O stea fericită îl protege . Îngăduinţa celui ce răsplăteşte cu medalia Bene-merenti pasquilurile îndreptate 
contra persoanei sale şi cu ranguri militare înalte pe prezidentul republicei ploieştene care i-a proclamat detronarea, 
îngăduinţa aceasta e desigur egală, daca nu superioară celei a lui Ludovic XVI .
Da, regele e tolerant cu conspiratorii şi rebelii , tolerant cu Chiriţopolii şi Mihăleştii, tolerant cu xenocraţia fără 
de minte şi inimă.
Pericolul, ameninţarea perpetuă e din partea acestor oameni pe cari îi tolerează, pe cari îi ridică din nimic. A 
constata acest pericol, a constata că regele se încunjură cu oameni a căror existenţă deja este o ameninţare pentru stat şi 
dinastie, a constata că redactorul ,,Republicei Rumâne " şi afiliatul revoluţiunilor de pe tot continentul e azi întâiul 
consiliar al M. Sale, va să zică a arăta de unde vine ameninţarea, nu a ameninţa.
Mai mult. La 1875 roşii i-au trimis Domnului un anume delegat cu însărcinarea de-a-i spune să ,,scutească ţara 
de o crimă".
O ameninţare clară, făcută M. Sale pentru a veni la putere.
Oare ... reacţionarii au făcut-o?
 
Am constatat, în studiile repetate asupra păturei de străini ce s-au superpus poporului român, că ea e incapabilă 
de-a discuta chiar.
Care inteligenţă onestă, ce cunoaşte istoria Franţei şi a regelui Ludovic XVI , ar fi putut deduce din citarea 
acestui caz .. . că reacţionarii ar ameninţa pe rege?
Reacţionarii au fost aciia cu care Ludovic XVI s-a încunjurat? Reacţionarii l-au ameninţat? Reacţionarii au fost 
cauza sorţii lui tragice? Dar la ce discuţie? Când un adevăr [î]i izbeşte, ei încep a răspândi în juru-le prin neadevăruri şi 
sofisme, acel foetor caprinus , acel miros specific al unor inteligenţe potricălite de vicii şi bătrâneţe de rasă, cu care nu 
se mai discută. I-a apucat istericalele; nu mai sunt stăpâni nici pe mintea, nici pe organele 
lor. Nimiciţi moraliceşte prin adevărul că sunt străini; neputând inspira nici-o autoritate prin faptul că o capră, chiar 
decorată cu cordoane, e pur şi simplu ridicolă, au ajuns de râsul şi de batjocura neamului românesc care, după cum zice 
şi Miron Costin, e un neam râzător de feliul lui. Nu le mai rămâne decât arma cea mai de jos a spiritului: minciuna şi 
mistificaţia .
Neputincioase arme contra adevărului pururea deşi târziu învingător, dar singurele ce le-au rămas.
De aci vorbe ca ,,monomanie  , absurditate,  poznaş  , ziar de insulte, ameninţări de asasinat, falsificarea lui 
Lamarck sau Darwin" toate neputincioase în contra unui adevăr limpede ca lumina zilei, dovedit prin cărţi gospod , 
răsdovedit prin realitate.
Când  vom avea un cap a d-alde C.A. Rosetti  împăiat  , şi l-am putea avea odată, căci, dacă perversitatea e 
nemuritoare, perverşii sunt muritori [î]l vom putea trimite lui Wirchow sau lui Quatrefages să-l compare cu un simplu 
craniu de mocan de la Vrancea ori de la Breaza. Dacă învăţaţii străini nu vor crede că-i mistificăm , că le-am trimis o 
căpăţână de capră s-o compare cu un cap de om, să nu ne spuneţi pe nume.
Când le-am spune însă că scorbura mică şi găunoasă e a unui om de stat din România, iar craniul al doilea, larg 
şi încăpător , a unui cioban de oi şi-ar face cruce oamenii, ar înţelege de ce neamul românesc, numeros şi inteligent, 
muncitor şi îndrăzneţ, nu poate ajunge în lume la poziţia ce i se cuvine.
Cum să şi ajungă când oceanul cel turbure de 'mprejurul insulei romanice au aruncat deasupra lui o spumă de 
stârpituri ?
Ce-i pasă acestei spume cosmopolite de fiinţa istorică a României? Vorba lui Hamlet: ,,Ce e Hecuba pentru ei?"
Ce-i pasă, ce-i poate păsa unui C.A. Rosettis, unui Giani, unui Pherekydis, coborâtori din străini, în cari idei şi 
sentimente nici pot prinde rădăcină, de vreme ce cad pe pământ sterp, de Ţara Românească, de poporul nostru, de 
obiceiele ori de trecutul nostru?
Ca obiect de esploatat, ca vacă de muls, ca izvor de lefuri şi pensii? Calea-vale. Vive la Roumanie!
Dar când e vorba de acea iubire adâncă şi nestrămutată de neam, precum o aveau bătrânii , precum o avea Miron 
Costin, care-şi punea creştetul sub sabie pentru a înlătura un bir nou,  când  e vorba de a apăra adevăratul popor 
românesc de esploatarea la care e supus, atunci adio Românie! Atunci [î]i vezi alături cu jidanii cari scuipă moşnegilor 
de la ţară în gură şi le frig ochii deasupra tăciunilor ; atunci sunt fraţi cu străinii şi împart „mielul Paştelor" cu ei.
Ei, acest adevăr vă doare, confraţilor, de aţi ajuns a răstălmăci pasaje din articolele noastre şi a vă face din nou 
meseria „înstrăinând pe oamenii ţării prin pâre şi năpăşti de cătră Domnia sa" precum zicea Radu - vodă .
 
[27 august 1881]
 
 
MOMENTE DE DISTRACŢIE 
LITERATURA ROŞIE
 
Dăm ca specimen următoarea poezie publicată de gazeta poliţienească din Brăila „Vocea română", datorită 
desigur penei unuia din numeroşii (?) redactori ai săi şi desigur stâlp al partidului roşu din localitate. D. Prodanescu va 
deveni gelos de această producţie literară. 
INDEPENDENŢA
 
                 I                                                   III
Am o ţară, mult iubită,                   Să trăiască Căpitanul
România, independentă,                Carol, Rege şi oşteanul 
Ea era sub jug turcesc,                 Căci cu a lui debacie ,
O! pământ ce eu îl slăvesc              Şi a noastră vitejie,
               II                                                   IV
Dar, armata românească              Am scăpat din jug turcesc
Cu virtutea strămoşească             Pămîntul cel strămoşesc,
Au luptat ca nişte lei                     Şi mai repet încă o dată,
Ş-au scăpat ţara de ei                   C-am o ţară neatîrnată.
 
                                                                              A !!!   A ???
 
[27 august 1881]
 
 
[„ASUPRA SCOPULUI..."]
 
Asupra scopului,  până  azi nelimpezit, a vizitei făcute de contele Andrassy la Curtea regelui mai citim în 
oficiosul ,,Pesther Lloyd" următoarele:
 
Călătoria făcută de contele Andrassy la Sinaia au reaprins interesul pentru România, care cam adormise de la 
cestiunea Dunării încoace. Nu doar că România ar fi chemată de-a interveni în mod mai activ în împrejurări Din 
contra, supoziţiunea unei semnificări politice mai mari a României în Orient nu este liniştea, ci conflictul oriental. Pe 
cât timp nu există un contrast acut între Rusia şi Austro-Ungaria, regatul încleştat între ele nu va ocupa în cosmosul 
lucrurilor orientale o poziţie mai însemnată  decât  oricare alta din micile existenţe de stat din cari se compune 
triangulul  Balcanilor. Din contra, orice diferenţă între cele două imperii măreşte în mod natural însemnătatea 
României. Căci e foarte îndoielnic daca ea va juca pur şi simplu rolul unei mingi între puterile ce se vor lovi, precum 
admit unii cu bonomie . A existat din contra totdeuna un partid în România şi va exista pururea unul care e de părere 
că tocmai atunci va fi sosit momentul pentru noul regat de a-şi da sprijinul unei puteri sau celeilalte când va fi vorba 
de-a pune un preţ cât se poate de mare pe neutralitate faţă cu amândouă puterile rivale . Până la conflict, politica 
mânei libere; în timpul conflictului, încheiarea de convenţiuni, pentru preţul cel mai mare ce se poate căpăta, iată 
formula politică a acestui partid. Acesta este partidul oportuniştilor politici şi credem că această politică abia va fi 
având mai puţini aderenţi între partizanii roşiilor decât între naturile mai predispuse pentru viaţa de stat ale albilor .
Nu mai e îndoială că contele Andrassy va fi avut în vedere împrejurarea aceasta când a întreprins călătoria la 
Sinaia. Am fi nedrepţi cu politica practică daca am crede că interesele materiale precumpănesc pe cele ideale ; am fi 
nedrepţi cu ea în România mai mult decât oriunde. Cu toate acestea înclinarea cu care e întâmpinată în România 
persoana contelui Andrassy are ceva deosebit şi interesant. Contele Andrassy a fost, între oamenii de stat austriaci şi 
maghiari, cel dendâi care-a arătat oarecare bunăvoinţă şi prevenienţă faţă cu naţiunea română. N-a încurajat-o de-a 
dreptul la rezistenţă în contra puterii suzerane , dar nici n-a contribuit câtuşi de puţin de-a lăsa să se continue târâş 
grăpiş nişte raporturi cari scăzuseră din ce în ce la rangul unei goale formalităţi. În cestiunea drepturilor României 
de-a încheia tractate de comerţ autonome, în cestiunea unui jus  paciscendi  autonom, contele Andrassy luă pentru 
prima oară o atitudine cu totul clară în cestiunea Orientului şi lăsă să se cunoască că el nu vedea ţintele dezvoltării 
într-o reconstruire a dominaţiunii turceşti peste ţările doritoare de neatârnare , ci în realizarea independenţei lor. Asta 
nu era nimic pozitiv încă şi nu coprindea decât o lature a concepţiunilor andrassyane în politica orientală. Dar era 
nemărginit de departe de acel  conservatism  care o  împingea  pe Austro-Ungaria odinioară de-a face servicii de 
jandarmerie pentru, Turcia în acele locuri şi de-a jertfi milioane pentru o politică care-i aducea ura celui tare fără a-i 
asigura măcar gratitudinea celui slab. Tăria politicei orientale se putea contesta deja; asupra tăriei politicei şcoalei 
sale nu mai putea fi nici o îndoială. Contele Andrassy nu era elev al lui Metternich. Bătrînului cancelar chiar cele 
moarte-i păreau conservatoare, pentru că liniştea-i părea conservatoare. Contele Andrassy simţi, cu instinctul unei 
politice realiste , că a ţine în picioare ficţiunile de care era plină cestiunea orientală nu însemna decât a mănţine 
încurcăturile ei şi a cultiva în mod artificial germenii unor nouă complicaţii.
Daca cele ce contele Andrassy au făcut pentru România nu erau tocmai conforme cu litera Tractatului de la 
Paris erau cu atât mai mult în spiritul şi condiţiile de dezvoltare ale Orientului şi îndeosebi în condiţiile dezvoltării 
suzeranităţii Porţii. El a fost cel dendâi care a arătat că o stare de lucruri hibridă precum se dezvoltase 
în România şi-n Serbia nu mai era compatibilă cu interesele şi cu problemele naţionale ale acestor ţări; ba 
incompatibilă chiar cu interesele bine înţelese şi înainte de toate cu demnitatea Porţii chiar. În aceste margini contele 
Andrassy poate fi privit în adevăr ca persoana conducătoare în acea luptă de idei care şi-a găsit încheiarea formală în 
Congresul de la Berlin, prin declararea independenţei statelor vasale de lîngă Dunăre. Ne-ar părea bine dacă nu s-ar 
fi pierdut în România orice amintire a acestui fapt. Căci daca, pe de o parte, contele Andrassy a fost omul de încredere 
al regelui Carol, pe de altă parte [î]l şi credem capabil de-a corespunde unei asemenea încrederi cu o deplină şi 
necondiţionată sinceritate şi nu ne îndoim că va fi supus unei discuţii anume relaţiile României cu Austro-Ungaria şi  
va fi arătat cu toată sinceritatea erorile ce le-a comis politica română tocmai în direcţiunea aceasta.
Înţelegem pe deplin de ce politica perfectei neutralităţi a României faţă cu Austro-Ungaria şi cu Rusia numără, 
cei mai mulţi aderenţi în regat şi că e lăudată pururea în Camere ca adevăratul panaceu al viitorului României. E  
politica cea mai comodă, cea care cere o mai mică sumă de idei politice de sine stătătoare, cea mai plauzibilă, cea mai  
lesne de înţeles de toţi.
Afară de asta ea mai lasă loc şi pentru rezervaţiunea mentală că, în momentul pericolului, tot te mai poţi 
arunca în braţele celui mai puternic sau celui care oferă mai mult. Dar acest calcul se-ntemeiază numai pe ipoteza 
unei încordări între Austro-Ungaria şi Rusia, care poate exista, dar nu trebuie să existe în mod necesar. Dacă Rusia şi  
Austro-Ungaria ar fi dispuse de-a se înţelege asupra unei împărţeli a României neutrale, garanţia în contra împărţelii 
de fapt ar sta poate în Tractatul de la Berlin, în dreptul public european, pretutindenea, numai în neutralitatea 
României nu. Dacă e vorba de-a se afla o garanţie a integrităţii teritoriului României în politica proprie a regatului, 
atunci ea ar consista nu în neutralitate, ci cu atît mai mult în alipirea făţisă cătră o monarhie sau cătră cealaltă, cătră 
Rusia sau cătră Austro-Ungaria, căci numai o asemenea alipire scade pericolele unei înţelegeri pe deasupra corpului 
şi existenţei României, care nu oferă nimic niciunuia din vecinii ei, ci caută a ţinea în eşec pe unul prin celalt.
Dacă s-ar fi recunoscut aceste în România, conform cu situaţia reală a lucrurilor, relaţiile cu Austro-Ungaria 
s-ar fi pus demult pe o bază mai solidă şi mai sănătoasă. Căci, din punctul de vedere al intereselor române, alegerea 
între Rusia şi Austro-Ungaria nu poate fi dubioasă. Austro-Ungaria nu ameninţă nici dezvoltarea naţională, nici cea 
politică, nici cea liberală a României. S-a făcut modă în presa română de-a vorbi despre siluirea elementului roman 
din Transilvania, despre terorismul naţiunii maghiare. Provocăm însă presa română de-a-face paralele cu Basarabia. 
Se va vedea atunci daca poate fi vorba de deznaţionalizare în Transilvania, unde românii se-ntăresc pe zi ce merge,  
sau în provinţia mărginaşă rusească, unde şcoalele lor se rusifică, unde preoţi şi mireni sînt traşi cu toţii pe acelasi 
calapod rusesc. Maghiarismul nu e propagandist, slavismul da. Şi daca în Ungaria am şi voi să facem propagandă, am  
începe-o oriunde mai nainte de-a o începe la români, în care nu putem ignora pe aliatul în contra inamicului comun, 
panslavist.
Se pare chiar că în Ungaria s-a avut prea mult în vedere aceste consideraţiuni politice. Cu greu s-ar fi îngăduit 
îndealtmintrelea actele numeroase de prezumpţiune politică şi de suprapreţuire naţională, precum le au manifestat 
România în raporturile ei cu Austro-Ungaria. Multe i s-au trecut cu vederea României, bineştindu-se că, într-o situaţie 
în adevăr serioasă şi primejduită, înrudirea şi conexitatea intereselor ei cu acele ale Austro-Ungariei vor aduce-o 
totuşi în sfîrşit în partea acestei din urmă. Dar să nu prea păcătuiască în Bucureşti în direcţia aceasta. Daca vor 
insista asupra neutralităţii, atunci putem insista şi noi în Austro-Ungaria asupra înţelegerii escelente cu Rusia, care ne 
lasă loc liber pentru orice represalii şi, daca e necesar, chiar pentru mijloace mai energetice în contra României. Se 
poate că România, într-o mare cestiune internaţională ca a Dunării, să fi putut dispune de alianţe pe cari monarhia să 
nu le fi putut paraliza, dar în amănuntele relaţiunilor de toate zilele nu poate aştepta asemenea ajutor şi, daca e vorba  
de şicane şi vexaţiuni, Austro-Ungaria le poate exercita mult mai bine şi mai cu greutate decît micul vecin. Că am  
pierdut din respectul ce ni se cuvine, de la campania Dunării încoace, nu se poate tăgădui şi trebuie să se facă ceva 
pentru restabilirea acestui respect.
Poate că reprezentaţiunile contelui Andrassy sînt suficiente. Daca nu — şi contele Andrassy nu mai e azi 
ministru de esterne, autoritatea sa, oricît de mare, nu e decît aceea a unui om privat — daca nu, atunci credem că e 
foarte cu cale de-a se repeta procedarea pe care baronul Haymerle au aplicat-o Serbiei. Tocmai pentru că Austro-
Ungaria nu vrea nimic pentru sine în Orient şi nu urmăreşte nici politica cuceririi de fapt, nici acea a subjugării 
morale a cuiva, trebuie să caute cu atît mai mult ca numele ei să fie respectat, ca dezinteresarea ei să nu fie  
confundată cu lipsa de voinţă, lealitatea şi corectitudinea politicei ei c-o neglorioasă slăbiciune.
 
[28 august 1881]
 
 
[„MAI ZILELE TRECUTE ERA VORBA..."]
 
Mai zilele trecute era vorba de-un memoriu pe care-l pregăteşte guvernul în cestiunea Dunării şi se zicea că acest 
act nu mai are nevoie decît de revizie şi corectură din partea d-lui I. Brătianu pentru a începe ocolul lumii. Înainte însă 
de a-şi începe călătoria guvernul pare a fi răspîndit în străinătate oarecari indicii asupra cuprinsului lui, „Gazetei 
generale" din Augsburg i se scrie, bunăoară, din Viena că guvernul nostru face
a se acredita unele ştiri asupra atitudinii lui viitoare cari netezesc calea unei înţelegeri între Viena şi Bucureşti.
Din sfere oficioase în aparenţă se asigură că România nu va mai combate instituirea unei comisii mixte, că e gata 
a primi să se compună în modul propus de Austria, pe care-l combătea pe cuvântul că Austria nu e stat riveran; ba că 
aprobă până şi pretenţiunile cabinetului din Viena privitoare la prezidiu , numai daca i se va face regatului concesiunea 
ca, de-a lungul ţărmului lui întreg, poliţia fluvială să fie a lui şi ca numai el să, aibă a executa aci ordinaţiunile Comisiei 
mixte.
Cabinetul din Bucureşti n-a făcut încă în mod oficial propunerile acestea; dar daca le va face, precum se poate 
deduce din informaţiunea oficioasă de mai sus, atunci s-a creat baza unei înţelegeri pe care Austro-Ungaria nu va ezita 
s-o folosească.
Se speră în Viena că, îndată ce se va fi durat o punte peste prăpastia ce separă în cestiunea Dunării pe România 
de monarhia austriacă, va fi posibilă şi înţelegerea cu Anglia şi Rusia aşa încât , până în septemvrie, se va ajunge poate 
la soluţiunea în principiu măcar a cestiunii în litigiu.
Cabinetul din Viena îndeosebi stă şi azi neclintit pe acelaşi punt de plecare pe care-a stat din capul locului. El nu 
insistă asupra anteproiectului pur şi simplu; e gata de-a intra în tranzacţiuni, lucru de care-a dat dovadă  admiţând 
propunerea mediatoare a Germaniei; dar e hotărît, azi ca totdauna, de-a accepta numai o soluţiune de acelea cari n-ar 
atinge interesele, fără contestare mari, ale Austriei pe Dunărea de Jos.
Ceea ce cabinetul din Viena are neclintit în vedere se poate rezuma în două cuvinte: sau o soluţiune admisibilă 
sau nici o soluţiune. În cazul din urmă ar rămânea se 'nţelege status quo; la mănţinerea lui n-ar fi de vină Austro-
Ungaria, ci şi puterile acelea cari, prin opoziţia lor în contra cererilor justificate ale Austro-Ungariei, au făcut cu 
neputinţă acordarea. Continuând status quo interesele Austro-Ungariei ar mai fi adăpostite decât daca i s-ar da cestiunii 
Dunării o soluţiune precum o voise puterile în opoziţie.
 
Tot în legătură cu cestiunea Dunării se pune publicarea notei d-lui Mancini, ministrul de esterne al Italiei, în 
coloanele ,,Corespondenţei politice" din Viena. Ea a avut, se vede, scopul de-a dovedi opiniei publice că Italia e gata a 
împlini una din condiţiile ce i le-a pus Austria pentru intrarea ei eventuală în alianţa austro - germană . Nota e veche de 
două luni şi jumătate, n-are decât  valoare istorică, dar dovedeşte limpede că Italia e în cestiunea Dunării în partea 
Austro-Ungariei. Mancini, luând în cestiunea Dunării partea Austriei, lucrează pentru apropiarea în perspectivă: şi face 
un mare serviciu cabinetului din Viena, pe care cestiunea nedezlegată o apasă ca un vis aievea.
Nici vizita contelui Andrassy la Curtea română nu e străină de Dunăre, oricât de multe şi mari asigurări ar da 
contele că nu s-a dus la Sinaia decât ca simplu particular, urmând unei invitări graţioase a regelui. Toată punerea în 
scenă a vizitei din partea Curţii române se opune ipotezei că ar fi fost cu totul privată, depărtată de orice scop politic. 
Ba se poate ca vizita să fi avut un scop politic cu urmări mai depărtate decât numai înduplecarea României în cestiunea 
Dunării şi dispunerea ei în favoarea propunerilor austriace.
E foarte semnificativ modul în care scrie ,,Ellenör ", organ ministerial, al cărui redactor, Czernatony , stă în 
relaţii şi cu contele Andrassy şi cu d. de Tisza.
El scrie cu entuziasm despre naţiunea română, în care vede pe aliatul natural al poporului unguresc, în faţa 
Rusiei mai cu seamă, care nu vrea nici binele Ungariei, nici al României. Oamenii politici serioşi din România, zice 
foaia ungurească, preţuiesc şi doresc amiciţia Austro-Ungariei şi văd în existenţa unui stat unguresc puternic o garanţie 
de căpetenie pentru naţiunea română. ,,Pesther Lloyd" vorbeşte însă aspru de România, dar înţelesul predicelor lui de 
spăsenie este că, în conflictul făţiş între interesele ruseşti şi cele austriace din Orient, micile state din Orient nu pot 
ocupa o poziţie neutrală, ci trebuie să se hotărască sau în dreapta sau în stânga : cine nu e pentru noi, e contra noastră.
„Ellenör " are cuvinte blânde , ,,Pesther Lloyd" vorbeşte serios, ameninţător chiar — dar amândouă foile voiesc 
aceleaşi lucruri şi pentru aceasta pare a fi venit contele Andrassy la Sinaia.
Rezumând ştirile aceste privitoare la cestiunea Dunării şi la scopul vizitei contelui Andrassy la Sinaia, nu putem 
decât regreta că penele oficioase din Bucureşti ne lasă în întuneric asupra situaţiunii. Nu e în adevăr cu neputinţă ca 
drama de la Livadia să afle 
un epilog în vizita de la Sinaia, ca, fără zapis şi chezăşie , ţara să fie aruncată din nou în alianţe păgubitoare atât pentru 
ea cât şi pentru neamul românesc în genere.
Politica  brevi  manu, fără  consultarea  instinctelor  de  conservare  ale  tării,  e de modă  în  sferele  noastre 
determinante. Vom avea ocazia să mai vorbim de avantajele problematice şi de inconvenientele serioase şi reale a 
simpatiilor cu cari guvernanţii noştri vor a ne ferici din partea d-nilor maghiari.
 
[29 august 1881]
 
 
[„FOILE NOASTRE OFICIOASE ..."]
 
Foile noastre oficioase au încercat a reduce importanţa vizitei contelui Andrassy la aceea a unui simplu act de 
curtenie . E lesne a zice că misiuni importante şi delicate se feresc de ostentaţiune; dar fără însemnătate politică iar nu 
poate fi vizita în cestiune. M.S. împăratul l-a chemat pe conte la  Mişcolţ  , ca să refere asupra rezultatului  vizitei. 
Esplicarea ei cea mai plauzibilă ni se pare a fi cea dată de „Pesther Lloyd" într-un articol, reprodus de noi mai alaltăieri 
şi în care, între altele, se zice:
 
Înţelegem pe deplin de ce  politica perfecţiei neutralităţi a României faţă cu Austro-Ungaria şi cu Rusia numără cei mai mulţi 
aderenţi în regat şi e, lăudată pururea în Camere ca adevăratul panaceu al viitorului României. E politica cea mai comodă care cere 
o mai mică sumă de idei politice de sine stătătoare, cea mai plauzibilă, cea mai lesne de înţeles de toţi.
Afară de asta ea mai lasă loc şi pentru rezervaţiunea mentală că, în momentul pericolului, tot te mai poţi arunca în braţele 
celui mai puternic sau celui care oferă mai mult. Dar acest calcul se 'ntemeiază numai pe ipoteza unei încordări între Austro-
Ungaria şi Rusia, care poate exista, dar nu trebuie să existe în mod necesar. Dacă Rusia şi Austro-Ungaria ar fi dispuse de-a se 
înţelege asupra unei împărţeli a României neutrale , garanţia în contra împărţelii reale ar sta poate în Tractatul de la Berlin, în 
dreptul public european, pretutindenea, numai în neutralitatea României nu. Dacă e vorba de a se afla o garanţie a integrităţii 
teritoriului României în politica proprie a regatului atunci ea ar consista nu în neutralitate, ci mai cu seamă în alipirea făţişă de-o 
monarhie sau de cealaltă, de Rusia sau de Austro-Ungaria, căci numai alipirea scade pericolele unei înţelegeri pe deasupra corpului 
şi existenţei României, când ea nu oferă nimic nici unuia din vecinii ei, ci caută a ţinea în eşec pe unul prin celălalt .
Dacă s-ar fi recunoscut acestea în România, conform cu situaţia reală a lucrurilor, relaţiile cu Austro-Ungaria s-ar fi pus 
demult pe-o bază mai solidă şi mai sănătoasă. Căci, din punctul de vedere al intereselor române, alegerea între Rusia şi Austro-
Ungaria nu poate fi dubioasă. Austro-Ungaria nu ameninţă nici dezvoltarea naţională, nici cea politică, nici cea liberală a României. 
S-a făcut modă în presa română de-a vorbi despre  siluirea  elementului român din Transilvania, despre  terorismul  naţiunii 
maghiare.  Provocăm  însă  presa  română  de-a  face  paralele  cu  Basarabia.  Se  va  vedea  atunci  daca  poate  fi  vorba  de 
deznaţionalizare în Transilvania, unde românii se 'ntăresc pe zi ce merge, sau în provinţia mărginaşă rusească, unde şcoalele lor 
se rusifică , unde preoţi şi mireni sunt traşi cu toţii pe acelaşi calapod rusesc. Maghiarismul nu e propagandist , slavismul da. 
Şi daca în Ungaria am şi voi să facem propagandă, am începe-o oriunde mai 'nainte de-a o începe la români, în cari nu putem 
ignora pe aliatul în contra inamicului comun panslavist.
 
Politica neutralităţii este în adevăr nu numai plauzibilă, ci tradiţională pentru români.
Solidaritatea de interese pe care se întemeiază atât de mult foaia din Pesta nu va ajunge a se fixa ca convingere 
nestrămutată în spiritul public pe cât timp conaţionalii noştri de peste Carpaţi vor fi trataţi în mod escepţional şi după 
legi escepţionale.
Ziarul din Pesta ne provoacă să facem o paralelă între românii din Ungaria şi cei din Rusia.
Această paralelă e lesne de făcut.
Românii din Rusia stau numeric în raport cu populaţiunea monarhiei ruseşti ca o jumătate de milion la optzeci 
de milioane, ca 1: 160; românii din Ungaria stau însă ca 1:6, ba faţă cu maghiarii (trei milioane către patru şi jumătate 
milioane) ca 2: 3.
Daca,  aproape egali  la număr cu  maghiarii,  ei  rezistă  cu mai  mult succes  curentului guvernamental  de 
deznaţionalizare nu e un semn că ungurii nu vor, ci că nu pot să-i maghiarizeze.
Voinţa există.
Această voinţă se sfărâmă de o alta tot atât de puternică, dar nu e mai puţin adevărat că ea există şi e un izvor 
nesecat de vexaţiuni zilnice. 
Ba se introduce cu sila în şcoli ca obiect obligatoriu limba maghiară, vorbită abia de a treia parte a populaţiei 
regatului, grea, radical străină de limbele celorlalte naţionalităţi, răpind tinerimii timpul pentru studii mai necesare şi 
mai spornice decât dresarea c-un idiom pentru a cărui învăţare se cer zece ani; ba, mai în urmă, vin alţii să impuie 
această limbă până şi ca limbă de propunere în şcoale.
Ori  chinezeşte  , ori ungureşte este mai acelaş lucru. Pentru populaţiile  ario - europee  ale Ungariei limba 
ungurească e fără îndoială egal de străină, prin organismul ei, cu cea chineză. Aceasta n-o spunem din duşmănie contra 
maghiarilor, ci pentru că ne-am convins după o sumă de fenomene că studiul acestei limbi formează o piedică 
însemnată pentru dezvoltarea intelectuală a populaţiunilor de dincolo de munţi. Pe români [î]i mărgineşte, [î]i coboară 
cu câteva grade mai jos pe scara fiinţelor organice.
În faţa acestor împrejurări e greu a se admite că înclinări politice pentru Ungaria îndeosebi ar putea deveni 
vreodată populare la noi.
Când contele Andrassy a vorbit de insula romanică împresurată de valurile oceanului slav n-a gândit , nici a 
putut gândi numai la statul politic al regelui Carol, unde deasupra insulei s-a cocoţat o mână de grecotei şi de bulgăroi 
maloneşti cari formează un ciudat epizod în istoria noastră.
A gândit desigur la espresia etnologică, la poporul românesc astfel precum se află. aci şi pretutindenea acelaşi, şi 
care la un loc formează insula etnică de care e vorba. Greco - bulgarii , fie asiguraţi ungurii, ar fi cu ruşii ruşi, cu 
maghiarii maghiari, cu nemţii nemţi; s-ar da după păr numai să le meargă bine.
Când e vorba de-o luptă cu efect în contra panslavismului, interes comun maghiarilor şi românilor, maghiarii 
cată să se convingă că întreaga insulă etnologică formează un element de rezistenţă, că întreagă trebuie să aibă 
conştiinţa că existenţa ci naţională [î]i este asigurată din partea Apusului, că nicăiri ea nu-şi consumă puterile în lupte 
zilnice pentru mănţinerea individualităţii ei.
Daca însă prin zilnice vexaţiuni simţul naţional de dincoace e jignit prin procederile maghiare de dincolo, daca 
românilor li se pune perspectiva de a alege între a fi maghiari sau slavi, nemţi sau slavi, toată lupta devine indiferentă 
pentru poporul nostru.
Nici nemţii, nici slavii, nici maghiarii nu exercită ca caracter naţional, ca limbă, ca stări de lucruri vro atracţie 
asupra noastră, şi simpatiile noastre naţionale sunt foarte departe în apusul Europei între naţiile romanice sau romano - 
germanice de acolo.
Cauzele acestor simpatii depărtate nu sunt numai politice, ci de natură foarte diversă, sunt etnice, intelectuale.
Natura analitică a limbei, deci şi a spiritului nostru, deosebită de cea germană, ungurească, slavă; o inteligenţă 
mai puţin abstractă dar mai limpede; un bun simţ, falsificat poate în parte, dar înnăscut rasei române, o elasticitate mai 
mare a puterii musculare şi a celei intelectuale; iată note cari disting în mod esenţial rasa română de cele ce-o încunjură. 
Daca mai ţinem seamă de unitatea aproape absolută a limbei vorbite de români precum şi de unitatea  datinelor  , 
amândouă preexistente formaţiunii statelor române chiar, am arătat aproape în totalitate cauzele ce se opun în mod 
constant deznaţionalizării românilor.
E o încercare absurdă, daca nu mai mult, de a impune unui popor pe deplin format, incapabil de schimbare, ca să 
contracteze apucăturile unui geniu naţional mai greoi decât e al lui, de a-i impune limbi ce nu e în stare nici a le vorbi, 
nici a le pătrunde pe deplin, de-a-i întuneca deşteptăciunea şi claritatea spiritului lui cu calapoadele ab[s]trase ale unor 
limbi străine şi de-a nu-l lăsa să ajungă în bună pace la dezvoltarea pentru care l-a menit Dumnezeu.
Aşadar şi 'ntr-o parte şi-n alta, în Rusia ca şi-n Ungaria, întâmpinăm adversari naturali ai rasei noastre.
Aci e esplicarea de ce politica neutralităţii e cea împărtăşită de cei mai mulţi români, de ce cabinetul conservator 
a fost răsturnat pentru c-o susţinea, spre a se aduce în locu-i politica de aventuri şi de alianţe a unor adunături fără de 
patrie, cari să-şi facă din specula sângelui , a hotarelor, a cetăţeniei române un mijloc de existenţă zilnică, un mijloc de 
câştig .
 
[1 septembrie 1881] 
[„CATĂ SĂ SPUNEM..."]
 
Cată să spunem câteva cuvinte asupra metodului de cercetare a cestiunii etnologice şi sociale pe care l-am urmat, 
precum şi asupra formei date acestor studii.
Adversarii noştri sunt naivi când cred că, prin diversiuni ce n-au a face nimic cu obiectul în sine, sunt în stare a 
ne abate din calea noastră.
,,Românul", după procedarea tot atât de naivă pe cât de comună a ziarului ,,Independance roumaine", vorbeşte 
de teorii bolnăvicioase , de institute filantropice, de medici speciali în privire-ne .
Să presupunem că aşa ar fi. Că autorul acestor şiruri e nebun, e bun de legat şi de dus la Mărcuţa .
Rămâne mai puţin adevărat ceea ce-a zis? Asta-i cestiunea. Daca ceea ce-a zis autorul e adevărat, ceea ce a zis 
importă, nu cine a zis. Daca un nebun multiplică două cifre corect este quoţientul neadevărat pentru că cel ce-a calculat 
are idei fixe sau halucinaţiuni ?
Daca un nebun constată conform adevărului că un perete e alb devine  peretele  negru pentru că nebunul i-a 
atribuit o calitate ce i se cuvine ?
Noi susţinem, precum rezumă ,,Românul", că ,,o pătură de străini, numită partida  naţională liberală  , s-a 
superpus poporului, [î]l exploatează şi-l duce la mizerie".
Este aceasta sau nu adevărat, oricum ar fi, cuminte ori nebun, cel ce susţine aceasta?
E adevărat. Nici ,,Românul" n-o negă , căci iată ce zice:
 
Cu toată osteneala, n-am putut vedea lămurit decât un singur fapt şi acesta este: Starea cea rea a sătenilor . 
Sătenii, o ştim mai bine decât teoriştii de la „Timpul", nu stau încă bine în raport cu progresul făcut în toate ramurile sociale 
de poporul român.
 
Iată dar că lucrul ce-l susţinem noi e  atât  de adevărat în privirea a trei  pătrimi  din poporul nostru  încât 
,,Românul" [î]l ştie mai bine decât noi, teoriştii .
Ceea ce zicem noi este însă mai mult.
Sătenii stau mult mai rău decum au stat vreodinioară.
Progresul în ramurile speciale e aparent.
A face dintr-o Carada om de stat nu va să zică a-i da cuprinsul necesar unui om de stat, a face din bulgarii 
facultăţii de medicină profesori de universitate nu va să zică a le infiltra ştiinţa necesară catedrelor lor. Numai când 
fondul ar corespunde etichetei  , când în Carada ar fi în adevăr un om de stat şi-n bulgari profesori de universitate, 
progresul ar fi real. Pân-atunci e o etichetă scump plătită, care nu corespunde cu ceea ce se zice c-ar fi sub ea; e câlţi în 
loc de mătase, plumb în loc de aur, e o prăvălie de marfă falsă.
Nu ne mirăm că pe ,,Românul" îl dor aceste adevăruri. Dar tocmai faptul că-l dor, tocmai faptul că într-o 
mulţime de numere de-a rândul nu face decât să încerce a ne combate este o dovadă că aceasta este buba veritabilă a 
ţării.
Dar ne este cineva amic ori adversar, dar român sau străin, adevărul spus de noi rămâne acelaş pentru toţi. Ne 
mărginim la constatarea de fapte exacte şi la rezumarea lor în adevăruri generale; metodul nostru e cel urmat în ştiinţe 
în genere, în cele naturale îndeosebi. Oare supărarea bolnavului pentru că-i constatăm boala o modifică?
Acum venim la forma în care scriem.
Se zice că ea ar fi exagerată, c-ar cuprinde înjurături surugieşti etc.
În realitate stilul nostru nu este eufemistic. Ne-am deprins a căta pentru orice idee espresia cea mai exactă 
posibilă. Dac - am voi să glumim , daca nu ne-ar păsa de adevărul ce-l zicem am putea să spunem lucrurile mai cu 
încunjur .
Dar lucrurile la noi nu se petrec cu încunjur ; de-aceea în adevăr nu ştim de ce-am vorbi de ele cu încunjur ?
Când un om în rebeliune făţişă proclamă azi răsturnarea regelui şi e numit mâni adiutant al aceluiaş rege există 
aci vrun menajament pentru opinia publică, pentru conştiinţa de drept a poporului? Nici unul. Când un om e medaliat c-
un Bene-merenti de regele în contra căruia erau adresate pasquilurile sale existat-a vrun menajment pentru ... pudoarea 
publică? Nici unul. 
Dar oamenii aciia din partidul roşu cari au sentimentul adevărului, ei îşi menajează espresiile ?
Deloc.
D.D. Brătianu zice că „nu mai sunt oameni cinstiţi în ţara aceasta", confundând ţara cu partidul său.        
Îi ameninţă cu „puşcăria şi carantina", îi aseamănă cu ,,putregaie".              
Oare marele cordon al Sfintei Cânepe de care vorbim noi e cu mult mai rău decât mijloacele de moralizare ale d-
lui D. Brătianu, ,,puşcăria şi carantina"?
E natural ca aceasta să supere pe milionarii răscumpărării, pe Mihăleştii şi Chiriţopolii, pe demnitarii publici 
înalţi cu cîte patru clase primare, dar ni se va permite de cătră roşii să întrebuinţăm cel puţin espresiile ministrului lor 
prezident de ieri, a actualului prezident al Adunării.
Când acesta alege, pentru a însemna esenţa partidului său, vorbele cele mai exacte,  când le zice necinstiţi  , 
vrednici de carantină şi puşcărie, putregaie ne trebuie oare să deschidem dicţionarul să căutăm altele?
Când s-ar păstra cel puţin aparenţele , când am vedea că oamenilor de cari vorbim le e ruşine de ceea ce fac 
desigur că am fi mai blânzi , pentru că ruşinea e un semn de posibilitate de îndreptare. Dar aceasta lipseşte cu totul. 
Vedem dar că aci nu ajută  alifia îndulcitoare  a  eufemismului  , ci numai  scalpelul chirurgului  ; de aceea tăiem în 
putrejunea bubei noastre naţionale şi voim ca protoplasma naţională să re]ntregească golurile create prin tăieturi . Din 
sâmburul şi esenţa poporului autohton trebuie să iasă puterea medicatrice a naturii, care să însănătoşeze corpul statului.
În fine mai relevăm o acuzare, „Românul" ştie cât de nedreaptă, pe care ne-o face.
Am zis că unui adevărat român i-ar putea fi atât de scârbă de aceste adunături ce domnesc peste poporul său 
încât să prefere un guvern străin, onest, care să asigure dezvoltarea materială şi morală a rasei române, unui guvern de 
pretinşi români. Astfel ar putea fi cineva foarte bun român şi foarte rău patriot. ,,Românul" traduce lucrul astfel: 
,,preferă pentru patrie un autohton trădător, decât un neautohton , fie cât de bun cetăţean".
Cu toate acestea ideea noastră, născută dintr-o adâncă indignare, e cuprinsă deja în scrierile unui om ale cărui 
sentimente profund naţionale nu le va nega ,,Românul". Pasajul din cartea sa e profetic; prevede Congresul de la Berlin 
şi încheierile lui.
 
Atunci când o populaţiune eterogenă , străină românilor prin limbă, religiune, obiceiuri şi aspiraţii politice se va aşeza în 
ţară, atunci marginile statului nostru nu vor fi totdeodată  margini ale naţionalităţii noastre.  Străinii vor zice îndată (ceea ce zic 
împământeniţii ): nu identificaţi statul român cu naţionalitatea română, căci în acest stat sunt mai multe naţionalităţi, pe cari nu le 
leagă decât comunitatea guvernului; şi D-zeu e martor, iar oamenii încă ştiu, cât de strămutabilă e forma guvernelor şi cât de uşor 
se poate naşte vreun eveniment care să le deschiză porţile la putere şi acestor străini, mai cu seamă prin sprijinul ce-l au din vecinătate. 
(V. Marţian, Coloniştii germani şi România).
 
Fără îndoială marginile statului nostru nu mai sunt marginile naţionalităţii noastre. ,,Bunul cetăţean neautohton " 
al „Pseudo-românului " e foarte numeros şi foarte puţin scrupulos. Daca „bunul cetăţean neautohton " s-ar mărgini a-şi 
vedea de sărăcie şi a se hrăni în mod onest n-am prea avea ceva de zis. Dar fără muncă, fără merit, fără a produce 
bunuri de utilitate, fără ştiinţă, fără de caracter, să-l vezi că dirige şi determină soarta unui popor vechi, cu trecutul şi 
caracterul lui, iată ceea ce nu se poate admite.
 
[2 septembrie 1881]
 
 
[„DIN NEFERICIRE ..."]
 
Din nefericire organele roşii nu sunt capabile de o discuţie serioasă. A discuta va să zică a compara argumentele 
proprii cu cele ale adversarului şi a destinge cu dezinteresare care e mai tare, care e adevărat. Dar când altceva zici, 
altceva [î]ţi răspunde; când dai 
ici şi crapă cine ştie unde, când discuţia, în loc de-a fi o comparare de argumente, degenerează în ceartă pentru vorbe, în 
logomahie şi subtilităţi , discuţia e stearpă.
Am dovedit de zece ori ceea ce nu avea nevoie de dovadă: evidenţa; am dovedit că deasupra poporului românesc 
istoric pe care-l cunoaştem toţi de acum douăzeci treizeci de ani, deasupra ţăranului a moşneanului , a breslaşului , a 
boierului mare şi mic s-a superpus o pătură de populaţie străină, romanizată în parte în privinţa limbei, dar neavând 
deloc nici natura, nici instinctele poporului nostru.
E clar că această populaţie joacă în viaţa noastră publică rolul unui altoi care produce alte fructe decât trunchiul 
în care s-a altoit şi, drept vorbind, fructe veninoase.
Altoit în stejar, trăieşte din sucul stejarului, iar acesta se usucă, căci populaţia moşneană a acestei ţări, săteanul, e 
morbid (dovadă spitalele d-lui C.A. Rosetti) şi supus unei mari mortalităţi.
Am dovedit că acest altoi veninos n-are nici minte, nici inimă. Oamenii aceştia, cari sunt aproape toţi roşii, sunt 
mărginiţi în privirea inteligentei , răi, meschini , falşi în privirea caracterului. Am probat că între ei nu se poate naşte un 
autor de exemplu, un om de ştiinţe sau de litere, un om care să compenseze, prin ştiinţă sau talent, munca naţională ce-l 
susţine; că n-au nici un alt talent decât acela al vicleşugului , al pungăşiei , al cumulului, al tripotajului ; că mintea la ei 
e substituită printr-un surogat din cele mai rele, pişicherlâcul ; inima şi caracterul prin surogate şi mai rele, prin falsitate 
şi înclinări de trădare.
Iată ceea ce am dovedit clar.
De aceea principiile nu sunt pentru ei decât nişte pretexte sunătoare pentru a amăgi mulţimea, gata de-a renunţa 
la ele îndată ce un interes material, bănesc, îi îndeamnă la aceasta.
Astfel cel mai aprig republican şi redactor al „Republicei Rumâne" aruncă tot bagajul său de principii în baltă 
pentru o pensie reversibilă; altul aruncă republica de la Ploieşti pentru o funcţie.
Dac' ar fi consecuenţi , fie republicani, fie liberali, fie ce-or fi, cu un cuvânt dac - ai şti de ce să te ţii, lupta ar fi 
posibilă. Dar azi republican, mâine monarhist, azi una, mâine alta, după cum dictează interesele materiale momentane 
ale coteriei; iată ceea ce face o luptă de idei imposibilă.
Pătura aceasta superpusă de Caradale, Pherekyzi etc. e foarte numeroasă. Ea meşteşug cu care să se hrănească 
cinstit nu ştie, ea carte nu ştie, ea caracter n-are, cu un cuvânt , nimic ce ar îndreptăţi-o de-a juca un rol în viaţa publică. 
Cu toate acestea ea este totul azi în stat.
De aci vezi directori de drum de fier ce nu ştiu abecedarul mecanicei, de-aci directori de bancă naţională cu 
patru clase primare; de aci directori de servicii ce abia se ştiu iscăli. În toate ramurile vieţii intelectuale şi a statului, în 
toate încheieturile organice ale naţiunei s-a încuibat paraziţi; tocmai centrele organice sunt cuiburile în cari se prăsesc şi 
se înmulţesc.
Dar asta n-ar fi nimic.
Existenţa tuturor acestor oameni costă bani; banii sunt munca cuiva.
Precum însă aproape singurul producător în ţara noastră e ţăranul, trei din patru părţi a poporului, susţinerea 
întregei xenocraţii se traduce în muncă ţărănească, în bir plătit de ţăran sub sute de forme!
Toate aceste  sunt  clare,  sunt matematic  exacte. Suma de putere de care dispune ţăranul nu poate suporta 
greutatea ce i se impune fără nici o compensaţie; el cheltuieşte din puterea lui vitală mai mult decât poate restitui; de 
acolo falimentul puterilor lui vitale: morbiditatea, mortalitatea.
Se poate traduce în formule această socoteală.
Daca înainte vreme ar fi fost în ţară 1500000 de contribuabili, iar clasa dirigentă era reprezentată prin cinci sute 
de inşi, munca socială necesară pentru a o susţine era reprezentată prin fracţia 5/15000 sau 1/3000. O a treia mia parte 
din puterea sa musculară datorea ţăranul statului.
Azi sunt zeci şi iarăşi zeci de mii de oameni cari, sub o formă sau sub alta, trăiesc din aceeaşi pungă a ţăranului. 
Sunt în fiecare sat cel puţin zece lefegii, ceea ce face un condei de 40 mii de lefegii; apoi comunele urbane, apoi statul. 
Daca om pune 100 000 nu 
greşim. Dar unde punem întregi popoare parazite ca cel  ovreiesc  , care nu produce nimic şi trăieşte numai din 
scumpirea obiectelor de consumaţiune? Aceştia sunt 500000. La un loc toţi străinii, lefegii, clasele consumatoare care 
nu produc nimic se urcă la un milion, de nu mai mult. Fracţia nu mai [e] cea de sus 1/3000, ci 2/3, adecă două din trei 
părţi din viaţa sa trebuie să cheltuiască un om pentru a susţine statul şi societatea, care nu-i da nici o compensaţie.
Dar Dumnezeu i-a dat omului abia atâta putere încât să se susţină pe el însuşi şi familia şi un prea mic prisos la 
dispoziţia vieţei publice. E evident că toată economia lui e zdruncinată, precum o şi vedem dovedit în monografia d-lui 
A.V. Millo, care, făcând bugetul unui ţăran condei cu condei, arată că abia fruntaşii se pot ţine în echilibru;
ţăranul cu doi boi, pălmaşul , îşi încheie anul c-un mare deficit ce se traduce în datorii.
A, daca clasele dirigente compensau munca ţăranului prin munca lor, daca o administraţie cinstită [î]l ocrotea de 
spoliare , daca un cler luminat [î]l ferea de vicii şi de demoralizare, daca o legislaţiune onestă ţinea seamă de starea lui 
şi-l ocrotea în loc de a-l pune sub dispoziţii cosmopolite; daca, c-un cuvânt , exista înţelegere, pentru ceea ce e în 
adevăr esenţa statului, apărarea claselor producătoare în contra celor consumatoare, apărarea de exploatarea altora şi de 
propriile sale înclinaţiuni, arunci era altceva! Daca, cu aceeaşi sumă de putere musculară, ţăranul, prin instrucţie, ar fi 
ajuns a produce de zece, de douăzeci de ori pe atât pe cât poate produce azi cu instrumente primitive şi cu metod 
primitiv, atunci lucrurile ar avea o altă faţă. Atunci clasele de jos ar fi ţinut pas în producţiune cu trebuinţele celor 
dirigente, atunci ar fi fost echilibru şi ar fi fost bine.
Dar clasele dirigente, dar Caradalele, Costineştii  sunt  tot  atât  de inculte ca şi ţăranul; nu  sunt  în stare de-a 
compensa munca lui.
Credem cel puţin că marile mistere ale abecedarului, în modul în care le-a învins Serurie şi Carada, nu constituie 
un merit pentru a-i vedea cu lefuri şi diurne de zeci de mii de franci pe an.
Şi pe lângă aceasta, pe lângă că sunt necapabili de muncă, leneşi şi tâmpiţi , maloneşti şi răi, mai sunt şi străini, 
veniţi de ieri alaltăieri , ridicaţi de la covrig şi bragă la ranguri sociale înalte.
Fără îndoială că şi în alte ţări clasele lucrătoare nu sunt bogate; pentru ele e adevărat axiomul stabilit de Turgot 
că nu vor câştiga decât minimul necesităţilor lor. Dar acolo populaţia e prea mare în raport cu întinderea statului, în 
raport cu puterea de producţiune a pământului .
Cestiunea socială e acolo înainte de toate agrară şi o rezolvă întrucâtva capitalul industrial, care caută a plasa 
munca ţării suprapopulate în ţări nepopulate .
Dar la noi cestiunea socială e o cestiune de parazitism . Plebe grecească, bulgărească. jidovească, căreia [îi] e 
ruşine de muncă sau care nu ştie şi nu poate munci, s-au încuibat deasupra poporului nostru şi-l stoarce până la sânge .
Şi ce plebe?
Comună, mult mai puţin inteligentă decât poporul nostru, fizic decrepită , moraliceşte putrezită.
Nu xenocraţie prin cucerire, ci xenocraţie prin furişare, prin introducere în mod clandestin, prin înveninare .
De aceea nu e de mirare că toate instituţiile noastre s-au discompus de acest venin cadavaric . Biserica nu mai e 
biserică, căsătoria nu mai e căsătorie, şcoala nu mai e şcoală; nimic nu e acătării.
Dar unde punem trebuinţele acestei plebe? Trebuinţe aristocratice, pariziene , de cari clasele dirigente vechi nici 
nu visau .
La toate adevărurile acestea, limpezi ca cristalul, la părerea de rău că mersul dezvoltării noastre n-a fost organic, 
continuitiv, că ne costă sănătatea şi bunăstarea poporului nostru, ce ne răspund aceşti arhistrăini ?
Că suntem socialişti. Ei, cari în adevăr sunt socialişti când n-au slujbe, dar foarte regalişti când sunt în pensii 
reversibile şi în cumul, nici nu înţeleg însemnătatea teoretică a cuvântului .
Cestiunea e fără contestare socială: am fi socialişti însă numai atunci când am propune o soluţiune socialistă . 
Departe de noi asta. Din contra, soluţiunea ce-o propunem nu poate fi decât conservatoare, reacţionară chiar. Clasele 
muncitoare trebuiesc scăpate de 
paraziţi; paraziţii însăşi trebuiesc, prin o riguroasă organizaţie, siliţi la munca la care se pricep. La tăiat lemne Serurie, 
la  cârciumărie  Carada. Nu oameni mari cu abecedarul în  mână  , nu  escroci  şi  tâmpiţi  în demnităţile statului, nu 
cocoterie şi pungăşie în afacerile publice.
O reorganizare socială având de principiu apărarea şi încurajarea muncii, înlăturarea feneanţilor şi paraziţilor din 
viaţa publică, iată ceea ce e de neapărată necesitate.
Aşadar să ne înţelegem.
Nu cerem şi nu voim, precum insinuă ,,Românul", esterminarea cu sabia a elementelor hibride. Dar ceea ce 
pretindem pozitiv e ca asemenea elemente să nu fie determinante, domnitoare în statul român. Nu ne opunem daca ele 
se vor hrăni prin muncă proprie, dar nu exploatând munca altora. Nu avem nimic de zis daca Serurie se va ocupa cu 
cinstita  cismărie  , Bosnagi  cu zidăria . Dar în capul unui stat român nu se cade să vedem aproape esclusiv numai 
oameni străini, incapabili de-a pricepe geniul poporului nostru şi, până la un grad oarecare, incapabili de a-l iubi şi de a-
l cruţa .
Şi, când vorbim de poporul român, ştim foarte bine de cine vorbim. Nu de amestecături , nu de oameni veniţi de 
ieri alaltăieri în una din provinciile Daciei lui Traian, ci de acel element etnic ieşit din încrucişarea romanilor cu dacii, 
de rasa română. Aceasta a fost în trecutul ţărilor noastre rasa plastică, rasa formatoare de stat, cea orânduitoare , cea 
istorică;  aceasta  trebuie  să  şi  rămâie  de  acuma  înainte.  Cumcă  deosebirea  între  adâncimea  rasei  istorice  şi 
superficialitatea celor superpuse e mare o ştie oricine. În inima unui popă din Ardeal e mai mult sentiment naţional 
românesc decât într-o sută de mii de Caradale şi [în] craniul unui singur român încape de cinci ori pe atâţia creieri pe 
cât s-ar constata cu cumpăna în titvele mutrelor de paiaţă ale patrioţilor.
 
[3 septembrie 1881]
 
 
[„DOUĂ MONOGRAFII..."]
 
Două monografii s-au scris în timpul din urmă cari se ocupă în cea mai mare parte cu soarta populaţiunilor 
noastre de la ţară.
Una,  întitulată  O pagină din istoria contimporană a României din punct de vedere medical, economic şi 
naţional", e datorită d-lui dr. Istrati ; cealaltă, Ţăranul, o datorim experienţei lungi a d-lui A. V. Millo.
Cartea tânărului medic cuprinde un material foarte bogat pentru esplicarea stării actuale a ţării. Într-un volum de 
500 de pagini se ţine seama de studiile demografice făcute până acum, s-arată, cu date statistice adunate din diferite 
izvoare, că populaţiunea ţării, îndeosebi elementul român, e supus unei continue decreşteri ; că românii emigrază din 
ţară, iar străinii imigrează; că rasa română degenerează în urma esploatării la care e supusă. Mizeria, produsă prin 
greutăţi publice, parte dă naştere la deosebite boale, parte favorizează răspândirea lor.
Cartea d-lui A.V. Millo e mai puţin voluminoasă , cestiuni demografice nu sunt atinse aci, dar s-arată clar şi 
după o zilnică esperienţă efectul dezastros pe care l-au avut legile nouă şi organizaţia liberală asupra populaţiunilor 
noastre rurale. Din această din urmă lucrare estragem şi azi o parte interesantă, aceea care, arătând condei cu condei, 
atât veniturile cât şi cheltuielele unui ţăran, dovedeşte că acesta rămâne în mod inevitabil în deficit la sfârşitul anului.
Amândoi autorii sunt inspiraţi de-o adâncă iubire pentru popor şi amândoi sunt de una şi aceeaşi părere că rasa 
română e jertfa  spoliaţiunii  şi a mizeriei produse în mod artificial; că statul, legile, trebuinţele apusene a claselor 
dirigente,  indiferentismul  şi neactivitatea acestor din urmă conspiră a aduce la degenerare tocmai partea cea mai 
importantă a poporului nostru. 
Fără îndoială, sărăcia e un izvor de rele fizice şi morale, dar e tot atât de adevărat că relele morale sunt la rândul 
lor cauze ale decadenţei economice. Într-o ţară în care religia şi curăţia moravurilor au fost înlăturate prin epicureism şi 
sibaritism , în care conştiinţa de drept şi nedrept, de bine şi rău sunt zilnic jignite prin ridicarea socială a unei păture de 
oameni neoneşti , în care nepăsarea a ajuns a admira pe oamenii de nimic, însă abili, spiritul public caută în zadar un 
razim în contra corupţiunii. Departe de-a găsi undeva acest razim, el e din contră atras în vârtejul general şi ajunge a 
crede că legile morale, uniforme pentru toate popoarele, sunt vorbe goale cari se pretextează din gură, dar pe cari nu le 
crede nimenea.
În aceleaşi condiţii de climă, sub acelaşi regim sub care trăiesc românii, a căror viaţă intelectuală şi morală o 
determină o Carada sau un C.A. Rosetti, trăiesc evreii c-un sentiment de familie foarte dezvoltat, c-un viu instict de 
solidaritate, trăiesc germani şi alţi apuseni cu totul în alt chip.
Prin ignorarea laturei educative a şcoalei, a bisericei, a vieţii de stat, am ajuns a face dintr-o ţară înzestrată cu 
atât de multe condiţii de dezvoltare sănătoasă, această Americă dunăreană, în care totul e atins de morbiditate. Daca 
starea materială a populaţiunilor noastre e rea, cea morală e aproape şi mai rea. Cu toate acestea amândouă sunt într-o 
strînsă legătură şi merită o egală atenţie şi egală solicitudine ,
 
[5 septembrie 1881]
 
 
[„DE LA VENIREA ..."]
 
De la venirea d-lui Conta la ministeriu cestiunea instrucţiei au început a se dezbate din nou. Constatăm, că, 
începând  cu ministrul şi  sfârşind  cu foile, cestiunea a  oscilat  mai mult pe terenul administraţiei şcoalelor; despre 
instrucţie a fost prea puţin vorba; cestiunile de principiu n-au fost tratate decât în unele numere ale „Timpului".
Asprimea măsurilor prevăzute în proiectul Conta, cari aveau de scop a sili corpul profesoral la o strictă împlinire 
a datoriilor, măsuri în esenţă administrative, au fost mai cu seamă obiectul discuţiei publice; tendenţa politică şi socială 
a proiectului a fost ignorată de cea mai mare parte a presei şi relevată aproape numai de noi.
Fostul ministru al insurecţiei era în privirea convingerilor sale metafizice sau religioase materialist, în privirea 
celor politice socialist. Pre cât timp aceste convingeri se mărgineau la espunerea de pe catedră sau prin cărţi , pe cât 
timp erau obiectul unor conversaţii cu amici  literari  , lucrul nu avea greutate practică. Trăim într-un timp în care 
convingerile religioase şi cele politice, primite pân' acum ca ceva natural şi moştenit, sunt supuse aceluiaşi metod de 
cercetare care se aplică în ştiinţele naturale şi e firesc lucru ca, căutându-se a esplica ca prin raţionamente împrumutate 
mecanicei fenomenele vieţii sociale, multe şi mari erori să intervină . Dar ele rămân erori individuale până ce cineva nu 
încearcă a le da consistenţă prin aplicarea în învăţământ şi în stat.
Ceea ce distinge proiectul Conta de legea actuală este tendenţa lui. Legea actuală e rea, e copiată de pe texte 
străine, dar e lipsită de orice tendenţă fie bună, fie rea; proiectul Conta era o lucrare mai originală, care cuprindea în 
articolele ei realizarea a o seamă din convingerile metafizice şi politice ale autorului.
Proiectul ignora cu totul atribuţiunile educative ale şcolii, cari sunt cele de căpetenie, şi vedea în grămădirea de 
cunoştinţe ţinta învăţământului . De acolo ascuţişul îndreptat în contra studiilor clasice, a căror cunoştinţă nu stă în 
proporţie directă cu folosul material, cu câştigul .
Aci însă era defectul principal al proiectului Conta, căci lipsurile cele mari ale învăţământului nostru nu sunt atât 
pe terenul intelectual pre cât pe acel al educaţiei. Studiile clasice cresc spiritul şi caracterul tinerimii. Ceea ce câstigă 
cineva prin ele, daca sunt bine 
predate, este aptitudinea de a înţelege lesne, de-a coordona repede orice altă materie a cunoştinţei omeneşti.
Fără îndoială nu noi vom fi aceia cari să ne opunem  învăţământului  real, a cărui lipsă este  atât  de simţită. 
Activitatea naţională e în parte paralizată prin această lipsă. Oricâte şcoale speciale, tecnice sau de aplicaţiune se vor 
înfiinţa vor fi bine venite, daca vom şti a ne crea corpul didactic necesar pentru ele. Nu noi avem ceva de obiectat în 
contra învăţământului real şi a marilor lui foloase.
Ceea ce susţinem însă este că  învăţământul  real cată să fie de sine stătător, cată să-şi aibă institutele sale 
speciale. Chiar o reducere a numărului şcoalelor de învăţământ clasic se poate admite; ceea ce însă trebuie respins este 
confundarea acestor două ramuri deosebite de învăţământ , amestecul lor în una şi aceeaşi şcoală, fără preponderanţa 
uneia sau alteia din materii.
Sunt în adevăr materii în ştiinţele naturale pe care un om din zilele noastre nu le poate ignora, precum sunt pe de 
altă parte materii ale învăţământului clasic pe care nu le poate ignora fără a trece de om incult un mecanician sau un 
chimist.
Dar, precum am mai zis-o nu de aceasta e vorba, ci de preponderanţa unei sau a celeilalte serii de studii. Precum 
în economia politică împărţirea muncii dă cele mai fericite rezultate tot astfel şi în şcoală cată a se deosibi acele a căror 
menire este educativă , cari determină oarecum atitudinea unei societăţi, caracterul ei intelectual şi moral, de acele cari 
lărgesc activitatea ei economică şi sporesc mijloacele şi puterea ei de producţiune.
Urmarea acestui amestec a două serii de studii, cari corespund chiar în individe cu două soiuri de aptitudine, a 
fost încărcarea peste măsură a programelor cu fel de fel de materii când clasice, când exacte, încărcare al cărei rezultat 
este sterilitatea atât a învăţământului clasic cât şi a celui real. Suntem convinşi că, urmărindu-se realizarea proiectului 
Conta, acea sterilitate va fi şi mai mare.
 
[6 septembrie 1881]
 
 
[„CURTEA DE CASAŢIE ..."]
 
Curtea de Casaţie, pronunţându - se deja în contra electivităţii magistraţilor, crease un precedent salutar pentru 
ferirea justiţiei de influenţele totdauna rele şi corumpătoare ale patimelor politice. Ieri a fost cea din urmă adunare a 
corpului advocaţilor din Bucureşti, care s-a rostit asemenea prin vot formal şi cu mare majoritate în contra electivităţii.
Tentativele d-lui CA. Rosetti de-a pune justiţia la ordinele agenţilor săi electorali nu vor izbuti de astă dată, 
precum nici pe un teren n-ar fi trebuit să izbutească încercările acestor oameni de-a pune toate ramurile organice ale 
vieţii statului în mânile unei demagogii abile şi viclene, a unor alegători lesne de intimidat sau de amăgit.
„Românul" face în privirea electivităţii următoarea observaţiune :
 
Dacă partida liberală cere electivitatea pentru a înrâuri în alegeri, de ce oare acea înrâurire n-ar face-o ea cu mai multă, 
putere asupra miniştrilor cari sunt din sânul ei?
 
Dar acea înrâurire o şi face partidul. Au existat miniştrii roşii de justiţie, ca d-nii Stolojan şi Giani, cari n-au 
numit de la sine nici un judecător, ci au iscălit numai numiri  comandate  de deputaţii advocaţi sau  împricinaţi  . 
Deosebirea este că un ministru, de bine de rău, e responsabil de ceea ce face, pe când alegătorii roşii cari ar ridica pe 
jeţurile de magistrat pe semenii lor nu sunt responsabili către nimenea. A doua observare este:
 
Daca partida liberală, ar combate inamovibilitatea ca să aibă înrâurire asupra justiţiei, apoi noi i-am da următorul sfat:
Să se unească toţi membrii ei şi să voteze îndată inamovibilitatea.
Legea votată, partida liberală fiind acum la guvern, să numească pe membrii ei la Curţi şi la tribunale.
Aceştia fiind inamovibili , partida ieşind de la guvern va domni în justiţie şi va domni cu puterea inamovibilităţii . 
Acest sfat nu mai trebuia să-l dea ,,Românul" partidei sale, căci ea urmează aşa şi fără îndemnul foii. Şi azi cele 
mai multe numiri în justiţie sunt dictate de interese de partid, abstracţie făcând de meritele ori de ştiinţa candidaţilor. 
Numindu-se o persoană nu se pune cestiunea daca ar fi un bun şi drept judecător, ci daca e roşu.
Cine voieşte însă inamovibilitatea are în vedere totodată şi condiţiile ei organice acela vrea o lege care, 
abstracţie făcând de opiniile politice ale candidaţilor, să confere posturile de judecător numai la bărbaţi cu titluri şi pe 
baza unui concurs.
Oricât s-ar influenţa atunci ministrul, totuşi nu va putea înlătura meritul în măsura în care o face astăzi.
Nu inamovibilitatea roşie o vrea cineva, nu privilegiul esclusiv al roşilor de-a fi numiţi judecători buni răi , cum 
s-ar găsi, ci inamovibilitatea ca principiu, reglementat prin anume condiţii de admisibilitate şi de înaintare, fără privire 
la opiniile politice eventuale ale celui ce voieşte a fi judecător fără consideraţii politice c-un cuvânt .
Magistratura cată să fie neatârnată atât de fluctuaţiunile politice cât şi de guvern.
Legea care ar prescrie inamovibilitatea va trebui deci să reducă facultatea ministrului de-a numi judecători la 
rolul administrativ de a constata titlurile candidaţilor şi de-a supune numirii din partea regelui pe aceia cari prezintă 
titluri superioare, aşa precum bunăoară ministrul învăţăturilor propune numirea în posturile de profesor a candidaţilor 
acelora cari au ieşit mai bine la concurs. Nici în acest caz nu  izbuteşte  totdeuna capacitatea, însă în orice caz ea 
izbuteşte mai adesea decât sub regimul patimelor de partid, sub cari incapacitatea şi malonestitatea, departe de-a fi 
piedeci, sunt adeseori titluri de recomandaţie pentru candidaţi.
 
[7 — 8 septembrie 1881]
 
 
[„ELECTIVITATEA MAGISTRATURII..."]
 
Electivitatea magistraturii, propusă de d. C.A. Rosetti şi respinsă  atât  de înalta Curte de Casaţie  cât  şi de 
adunarea corpului advocaţilor, va forma poate şi de acum înainte un obiect de discuţie pentru presă şi Parlament, ba, 
precum ne-am deprins cu surprinderile în rău ale demagogiei, ne putem pomeni că se votează de cătră mamelucii d-lui 
C.A. Rosetti, fără nici un fel de consideraţie pentru opinia publică, care pân' acum se rosteşte în mod constant în contra 
ei.
Noi am espus demult în coloanele acestei foi o serie de argumente pentru inamovibilitatea organică, bazată pe-o 
lege strictă de admisibilitate şi înaintare. Am arătat că, în Statele Unite chiar, jurisconsulţii cei mai eminenţi sunt în 
contra electivităţii.
Electivitatea judecătorului nu s-ar putea admite decât atunci când relaţiile dintre membrii unui popor sunt estrem 
de simple,  când sunt  regulate prin religie şi obiceiul  pământului ,  când  în conştiinţa fiecărui membru al poporului 
dreptul e viu, e necontestat de nimenea, e tot aşa de cunoscut ca şi Crezul şi Tatăl nostru. De aceea în limba noastră 
veche „lege" şi ,,religie" sunt noţiuni identice, deşi fără îndoială multe din dispoziţiile acelui jus olachale care n-a fost 
nicicând codificat nu aveau a face nimic nici cu Testamentul Vechi nici cu cel Nou. Într-o asemenea stare a societăţii în 
care relaţiile sunt bazate pe tradiţie şi pe o absolută bună credinţă s-ar putea admite în adevăr ca, dintre ei, oamenii să 
aleagă în genere pe cei bătrâni , pe cei lipsiţi de pasiuni, pe purtătorii tradiţiei juridice, ca să-i împace şi să-i judece.
Mai este oare astăzi tot astfel?
Codicile noastre sunt aproape în totalitate traduse din limbi străine; ele n-au a face nimic cu conştiinţa juridică a 
poporului. Obiceiul pământului nu credem să se fi păstrat decât între ţăranii şi răzăşii aceia cari fug de tribunale ca de 
ceva străin lor şi se-mpacă , mai bine decât să rişte a-şi vedea conflictul lor judecat de legi ce nu le pricep şi poate în 
contra conştiinţei lor de drept. 
Dreptul nu mai e obicei, ci ştiinţă, şi o ştiinţă foarte complicată. Înainte el era strâns  legat cu morala şi cu 
echitatea ; astăzi dreptul pozitiv e indiferent faţă cu morala, el trebuie să fie corect în litera şi spiritul legii, fără a ţinea 
seamă de echitate decât acolo unde-i este dictată. El nu mai este scientia rerum divinarum , căci nu stă în nici o legătură 
cu religia, cu credinţele poporului, ci se mărgineşte la relaţii pur juridice, indiferente fiindu-i credinţele religioase ale 
împricinaţilor .
Fiind însă o ştiinţă, e evident că nu alegătorii conduşi de Serurie pot să aleagă între omul de ştiinţă şi cel 
ignorant, între judecătorul cu esperienţă şi cel neesperimentat şi că trebuie să existe norme obiective pentru numirea, 
înaintarea, întemeiarea corpului judecătoresc.
Obiecţiunea principală a adversarilor inamovibilităţii a fost esprimată numai prin circumscrieri ; ei nu găseau 
cuvântul cu care să însemneze ceea ce lipseşte justiţiei moderne.
Ei îmblau împrejurul espresiei fără a o găsi, fără a şti că ceea ce dreptul ca ştiinţă admite numai cum grano salis 
este echitatea , prin care se distinge dreptul ca obicei. Dar echitatea presupune o altă organizare a societăţii. E evident 
că cel mai echitabil judecător pentru cizmar e cizmarul , pentru argintar argintarul , pentru breslaş breasla. Dar această 
justiţie a echităţii a existat pururea alături, paralel cu justiţia strictă, formală, a statului.
Fără o organizare analogă, în state întemeiate pe principiul egalităţii sociale nu mai e cu putinţă a se reveni la 
judecători aleşi din breslaş pentru bresle şi nici la o altă specie de electivitate a judecătorului. Nu mai pomenim că toată 
organizaţia veche presupune unitatea şi nestrămutarea credinţelor religioase, că comunitatea unei bresle forma, la noi 
cel puţin, o enorie ; că legături cu totul de altă natură, religioase, de familie, de interese de breaslă uneau pe fiecare om 
de-o comunitate de semeni de ai lui, că nimeni nu plutea ca frunza pe apă, avizat la propriile sale puteri, la propria sa 
persoană.
Toate acestea au dispărut azi. Societatea omenească nu mai este un organism precum era înainte, ea este o masă 
de indivizi, social egali, fără legături între ei, liberi a lucra şi a se mişca oricum vor voi.
Dar [î]ntr-o lume în care breslaşul nu judecă pe breslaş , ţăranul nu pe ţăran, într-o lume în care dreptul tuturor 
au luat locul obiceielor juridice a fiecării clase e neapărat să-i judece omul de ştiinţă, omul care şi-a făcut din legile 
codificate şi din aplicarea lor un studiu special, o misiune specială a vieţii.
 
[9 — 10 septembrie 1881]
 
 
[„UN CAZ CIUDAT..."]
 
Un caz ciudat, care ne aduce aminte de fatala teorie a contractului sinalagmatic stabilită de ,,Românul" la 1866, 
s-a întâmplat în Austro-Ungaria. Un sublocotenent ungur, anume Göczel , întrebat fiind de superiorul său daca, în caz 
de a se suspenda Constituţia maghiară, el s-ar lupta în contra celor ce s-ar opune suspensiunii , au răspuns „Nu". De-aci 
un conflict aprig între unguri şi nemţi, o discuţie învrăjbită şi lipsită de urbanitate în contra superiorului care-a pus acea 
întrebare şi în contra justiţiei militare, care în adevăr a degradat pe sublocotenent şi l-a scos din armată.
Cu toate acestea cazul nu ni se pare deloc susceptibil de controversă. Armata nici jură pe Constituţie, nici are a 
ţine seamă de ea. Daca tocmai mănţinerea unei constituţii rele ar fi cauza unor adânci turburări cari să puie în pericol 
existenţa statului chiar, e evident că suspensiunea ei pentru raţiuni de stat se impune de sine, mai cu seamă însă în 
Austria, unde Constituţia n-a pornit din iniţiativa popoarelor, ci este o renunţare făcută de bunăvoie de Coroană în 
favorul ideilor liberale şi — desigur fără intenţie — în defavorul naţionalităţilor mai mici, cari prin constituţionalism 
sunt date în exploatarea exclusivă a politicianilor germano-evrei şi maghiari. 
Un articol din foaia militară „Wehrzeitung " se şi rosteşte în înţelesul subordinaţiunii necondiţionate la ordinele 
şefului suprem al armatei, care e împăratul. Iată ce zice organul militar:
 
Răspunsul sublocotenentului Göczel, că în anume împrejurări (deşi foarte neverisimile) ar călca subordinaţiunea , [î]l 
face neapt pentru rangul de ofiţer. Subordinaţiunea este baza activităţii armatei. Acela care crede că ar fi posibil s-o calce un e 
bun de ofiţer, Art. 66 din regulamentul de serviciu la care se provoacă Göczel nu se poate aplica la cazul prezent, pentru că acest 
punct numai atunci dezleagă pe soldat de datoria subordinaţiunii când un ordin ar fi îndreptat clar şi pe faţă în contra îndatoririlor 
impuse de jurământ , în contra binelui statului sau a serviciului sau daca ar cere o faptă oprită de legea penală.
 
Soldatul însă nu jură pe Constituţia ungurească şi nici pe altă Constituţie, ci numai Maiestăţii Sale supremului 
beliduce . Astfel suspendarea Constituţiei ungureşti sau a unei părţi dintr-însa, caz foarte nerverisimil despre care s-a 
tratat, nu poate fi privită nicidecum ca îndreptată „clar şi pe faţă în contra binelui statului". Daca un asemenea caz ar 
veni în discuţiune, el s-ar putea întâmpla numai cu presupunere, că această suspensiune este în interesul statului întreg 
(Gesammtstaat ) şi e fără îndoială binele statului comun acela de care vorbeşte art. 66 al reglementului. Suspensiunea 
Constituţiei ungare nu poate fi privită nici ca îndreptată contra serviciului, nici ca o faptă oprită prin legea penală — § 
11, p. 66 al regulamentului de serviciu nu poate avea însă nici o valoare practică faţă cu ordinile Maiestăţii Sale 
supremului beliduce  , pentru că  jurământul  se face necondiţionat şi promite ascultare şi supunere ,,oriunde ar cere 
voinţa Maiestăţii Sale Imperiale şi Regale" . . .
Stările politice din Ungaria, agitaţiunea care se înscenează pentru anume tendinţe politice, sumuţarea reciprocă a 
naţionalităţilor, care se cultivă aici, face necesar ca poziţiunea armatei faţă cu această manoperă de partid să se 
precizeze strict. Ar putea să fie numai de folos dacă oamenii înţelepţi din Ungaria ar contribui să se lămurească 
opiniunea publică asupra punctului că armata n-are a face nici cu Constituţia ungară, nici cu vro altă constituţie, că nici 
armata honvezilor nu este chemată să apere Constituţia ungurească, ci are să dea ascultare numai Maiestăţii Sale şi 
singur Maiestăţii Sale şi aceasta o va şi face. Daca va deveni generală convicţiunea aceasta în Ungaria, atunci poate că 
vor înceta de a mai amesteca armata în luptele de partide politice şi stânga se va lecui de confuziunea de idei ce-o 
predomină încă azi cu privire la destinaţiunea armatei honvezilor .
 
[11 septembrie 1881]
 
 
[„DIN TELEORMAN AFLĂM ..."]
 
Din Teleorman aflăm lucruri foarte curioase despre modul cum ştiu liberalii să practice regimul liberal şi de 
dispreţul cu care tractează opiniunea publică şi voturile prin cari se esprimă.
Vestitul Chiriţescu , mână dreaptă a d-lui Simeon Mihălescu şi a tovarăşului său Varşavski , de la a doua venire 
a d-lui Mihălescu nu mai cunoaşte nici o măsură; ca un adevărat cazac loveşte în dreapta şi în stânga pe toţi câţi nu sunt 
supuşi devotaţi la ordinele sale, fără ruşine de oameni şi fără frică de D-zeu.
Se ştie incidentul d-lui Rapanovici , care, de la înfiinţarea regimului parlamentar, exercitase mereu drepturile 
politice şi care într-o bună dimineaţă a fost dat afară din consiliul comunal al oraşului Alexandria sub cuvânt că nu e 
român, deşi chiar în acel an votase pentru Cameră, votase pentru Senat, votase pentru consiliul comunal şi aceasta fără 
contestaţie ! L-a dat afară pentru că nu i-a plăcut lui Chiriţescu .
În momentul acesta se petrec lucruri şi mai grave.
Oraşul Alexandria nu poate să aibe consiliu comunal din pricina lui Chiriţescu . Şi lucrul este simplu: oraşul 
vrea pe unii şi Chiriţescu pe alţii! 
Mai deunăzi încă oamenii aleseră  5 inşi pe care Chiriţescu [î]i scosese din consiliu, căci nu-i plăceau . Dar 
Chiriţescu le-a invalidat alegerea şi pe ce motiv ridicul! Iaca copia de pe recursul ce s-au făcut cătră minister.
 
Domnule ministru,
 
Suntem realeşi ca membri ai consiliului comunei Alexandria, din care am fost escluşi în arbitrarul mod care este 
cunoscut şi d-voastră prin plângerile ce am făcut.
Rezultatul este acesta.
Din 464 votanţi am întrunit: Pandele Zaharescu 281, Anghel I. Căpitanovici 272, Marin P. Sprânceană 272 şi 
Dimitrie Constandinescu 265 voturi, aşa că avem majoritate fiecare, iar nu numai cîte o treime de voturi. Totuşi aflăm 
că e vorba a se da art. 45 din legea comunală o interpretare cu totul alta, argumentând că treimea să fie din numărul 
alegătorilor înscrişi pe listă, iar nu din acela al alegătorilor cari au votat, precum este spiritul legei şi precum s-a înţeles 
totdauna până acum, după cum rezultă din precedente din alţi ani.
Temându-ne  dar că onor. Comitet permanent va nesocoti legea şi acum, precum a făcut  când  a aprobat 
încheiarea de escluderea noastră, mai cu seamă că aşa a opiniat şi d-l primar în procesul verbal de întrunirea voturilor 
din celelalte culori, venim prin aceasta mai dinainte a vă comunica de cele ce suntem informaţi că, se urzeşte .
Primiţi vă rugăm asecurarea osebitei noastre consideraţii şi stima ce vă purtăm.
(Semnaţi) Pandele N. Zaharescu , Anghel I. Capitanovici , Marin P. Sprânceană 
 
Cât pentru rezultatul acestui recurs noi nu avem nici o îndoială. Cum să respingă Mihălescu varşavski cererea lui 
Chiriţescu varşavski ?
 
[11 septembrie 1881]
 
 
[„PRIN MARTIE..."]
 
Prin martie a.c. ,,Journal des debats" ţinea seamă de vorbele d-lui C.A. Rosetti că ,,visul de aur i s-a împlinit" 
fără ca foaia franceză să ştie că ele erau pentru republicanul învechit în zile rele o  apostazie  . Foaia mai scria 
următoarele:
 
Rolul noului regat în valea Dunării de Jos va deveni mai mult decât oricând un rol eminamente civilizatoriu . 
Cei şapte până la opt milioane români cari formează o insulă pierdută în mijlocul slavilor sunt fără contestare mai 
înaintaţi  decât  vecinii lor ca cultură intelectuală.  Ei şi-au apropriat c-o minunată lesniciune legile şi datinele 
Occidentului şi pot fi educatori foarte folositori ai Principatelor slave ce-i înconjură. Pe de altă parte prevenţiunile, ba 
urele chiar cari [î} i separa de slavi şi îndeosebi de bulgari au căzut în mare parte de când au combătut împreună pe 
inamicul comun. Se pare îndealtmintrele că nimic n-ar fi mai uşor, pentru că nu există între Principatele Dunării de 
Jos interese contradictorii şi ambiţiile lor nu se pot ciocni. Regatul României, daca nu e cel mai în vrâstă , a văzut cel 
puţin dezvoltându-se la el progresul ştiinţei şi industriei Occidentului mai de curând şi mai repede decât vecinele 
Bulgaria şi Serbia. Mulţumită minunatei fertilităţi a brazdei şi inteligenţei locuitorilor lui, regatul de ani încoace e la 
un nivel pe care celelalte Principate nu-l vor atinge  decât  mai  târziu  . El trebuie să continue a da exemplul 
înţelepciunii politice şi să intre cu mai multă rezoluţiune decum a făcut-o pân' acum pe calea unei admnistraţii integre 
şi severe. Iată mijlocul adevărat de-a exercita împrejuru-i o influenţă care ar fi din cele mai folositoare, mai cu seamă 
când e vorba de state nouă, espuse prin urmare de-a comite greşeli grave sau imprudente cel puţin.
 
Fără a împărtăşi cu totul părerea ziarului asupra importanţei civilizatorii a României, de vreme ce pe noi nu ne 
amăgesc formele goale şi etichetele false cu cari se 'mpăunează civilizaţia Caradalelor Dunării, trebuie să mărturisim că 
,,administraţia integră şi severă" cuprinde într-un cuvânt defectul de căpetenie al ţării noastre, răul ei abia capabil de 
lecuire. Astăzi defectele administraţiei nu mai  sunt  un secret public ca înainte, pe care toţi îl ştiau şi nimeni nu-l 
mărturisea: azi foile guvernamentale chiar mărturisesc torturile, vexaţiunile, hoţiile la care sunt supuse populaţiunile 
noastre.
Pe de altă parte e asemenea dovedit că reaua administraţie este un sistem de guvernământ la noi fără de care un 
numeros partid ca cel roşu n-ar putea exista. Demagogia noastră e flămândă , rolul capilor ei e de-a o hrăni cu orice 
preţ. Străini de ţară şi neavând nici voinţa nici aptitudinea muncii industriale, demagogii noştri sunt aproape esclusiv 
avizaţi la buget. O administraţie onestă şi severă nu e cu putinţă măcar, pe  cât  timp malonestitatea e un titlu de 
recomandaţie pentru roşii, pe cât timp biletul de maturitate pentru puşcărie e totodată bilet de intrare în partidul roşu. 
Corumperea sistematică a alegătorului , esploatarea şi despoierea claselor muncitoare fiind un mijloc de câştigare a 
pâinii zilnice pentru zeci de mii de indivizi inculţi, fără alt meşteşug, fără altă meserie  decât  politica, e evident că 
iniţiativa unei îndreptări ar trebui sau să pornească de mai sus decât aceste elemente înşile, sau să vie sub forma unei 
fatale izbucniri din partea unei populaţiuni ajunse a nu mai putea suporta sistemul de corupţiune.
Numai în cazul întâi însă perspectiva ar fi favorabilă; în al doilea izbucnirea ar fi în stare a complica relaţiile din 
afară ale ţării şi a o duce spre sigură pieire.
Despre o renunţare de bunăvoie a patrioţilor de industrie la sistemul de corupţie electorală şi administrativă nu 
poate fi nici vorba.
 
[12 septembrie 1881]
 
 
[„ÎN SCRISOAREA A ZECEA ..."]
 
În Scrisoarea a zecea adresată d-lui V. Alecsandri şi publicată în ,,Convorbiri" d. Ion Ghica  intercalează  o 
întreagă teorie a egalităţii. Opiniile moderate ale autorului, stilul său românesc şi îngrijit, împrejurarea că multe din 
observaţiile sale sunt în acord cu observaţiile noastre din studiile de ordine etnografică şi socială ne îndeamnă a ne lua 
libertatea să reproducem articolul după revista literară din Iaşi.
 
[13 septembrie 1881]
 
 
MÂNĂSTIRE ÎNCHINATE
 
Citim în ,,Politische Correspondenz":
 
Iată  analiza  notei  circulare  prin  care  Poarta  apelează  la  intervenirea  puterilor  în  afacerea  bunurilor 
mănăstireşti secularizate la 1864, supt domnia prinţului Cuza:
Nota turcească începe prin a reaminti protocolul no. XIII de la 30 iunie 1858 al Conferinţei din Paris, în care s-
a recomandat părţilor interesate ca într-un an de zile să se înţeleagă între ele şi, după expirarea acestui termen, 
afacerea să se reguleze definitiv prin arbitraj . România — zice nota — a făcut iluzorie înţelegerea dorită şi curând în 
urmă şi-a apropriat cu forţa veniturile bunurilor bisericeşti, iar după aceasta s-a întrunit la Constantinopol o 
conferinţă a reprezentanţilor marilor puteri care a declarat actul arbitrar al prinţului Cuza de nul şi neavenit , luând şi 
deciziunea ca România să păstreze separate veniturile respective. Spre acest scop ea a numit şi o anchetă. Guvernul 
român a propus să înlocuiască Casa separată printr-un împrumut, numind un delegat, spre a prezenta comisiunei baza 
juridică a reclamaţiunilor ei.
Curând  după aceasta prinţul Cuza a fost  deposedat  şi conferinţa s-a dizolvat fără a fi ajuns la rezultat. 
Guvernul român a continuat a întrebuinţa în folosul său exclusiv veniturile mănăstirilor şi unele moşii au fost chiar 
vândute  , cu tot protestul patriarhului  ecumenic  .  Patriarhatul  a prezentat Congresului din Berlin un memoriu şi 
preşedintele a observat, cu consimţimântul înaltei Adunări, ca să se noteze  în protocol că reprezentanţii  puterilor au 
să refereze guvernelor lor asupra obiectului.
La 1879 prinţul României, printr-o epistolă, a încurajat pe patriarhii Orientului să trimiţă împuterniciţi speciali 
la Bucureşti, spre a se înţelege cu guvernul asupra bazei unei învoieli directe. S-au trimis delegaţi, însă d. Boerescu, 
ministrul de externe de atunci, a declarat că, dacă mai există vreo neînţelegere, el poate negocia numai pe cale 
diplomatică asupra acestei afaceri. În urma acestora, cererile patriarhilor ca Poarta să înceapă o acţiune diplomatică 
au devenit tot mai stăruitoare şi guvernul imperial nu poate rămânea indiferent faţă cu lipsa şi pierderile mari la cari 
sunt expuse necontenit  institutele  religioase de către guvernul român. Rezolva- 
rea cestiunei nu se mai poate  amâna  . Au trecut mulţi ani de  când  Conferinţa din Paris a regulat marele proces al justiţiei 
internaţionale. Şi Congresul din Berlin a sancţionat acest principiu. Deci guvernul imperial crede că nu rămâne altă cale de hotărît 
decât calea arbitragiului , după ce nu se mai poate ajunge la un compromis.
Nici guvernul român nu va putea avea nimic contra, deoarece nici el nu contestă caracterul obligatoriu al unei asemenea 
proceduri . În fine, Poarta ordonă reprezentanţilor săi să ceară de la guvernele respective de a însărcina pe reprezentanţii lor din  
Bucureşti ca, în înţelegere cu reprezentanţii puterilor semnatare Tractatului din Berlin, să invite pe guvernul român de a-şi numi 
arbitrarii săi, precum şi de a determina locul şi timpul tribunalului arbitral .
 
[13 septembrie 1881]
 
 
[„MEŞTER ÎN FALSIFICARE ..."]
 
Meşter în falsificare de calcule financiare,  pişicher când  e vorba de a apăra pe Stroussberg, sublim  când 
redactorii apără ,,cea mai populară cestiune", câştigând cu ea milioane, ,,Pseudo - românul " grecului C.A. Rosetti se 
crede special şi în ale instrucţiei.
Astfel în numărul de azi propune ca
 
în cărţile de citire, pe lângă . . . istorioarele morale ce sunt menite a forma prin exemple inima elevului , să fie şi expuneri scurte 
şi substanţiale asupra agriculturii.
 
C-un cuvânt să se înlocuiască cartea de citire printr-un manual de agronomie.
Daca ar fi vorba de a se introduce în şcoala rurală limba maternă neogrecească a d-lui C.A. Rosetti, sau cea 
maternă bulgărească a lui Mihălescu în locul celei române, lucrul ar fi indiferent.
Ca istorioare morale s-ar putea povesti bunăoară copiilor, drept ,,exemple menite a le forma inima":
istoria cum un grecotei cinic ajunge prin minciuni, trădări şi crime cel întâi om în România;
istoria cum un alt străin ajunge din pisăr cu 2 galbeni leafă pe lună la regimentul de muşchetari , din scriitor la 
Agia din Iaşi şi din corector la „Pseudo - românul ", cu patru clase primare şi o coarda de violoncel, răscumpărătorul 
unui drum de fier de 250 milioane, milionar, director de bancă, fondator de institute de credit;
istoria cum un bulgar mărginit şi hoţ ajunge, tot în România, director de ministeriu şi efor la aşezăminte de 
binefacere;
istoria cum un alt străin, erou de la 11 fevruarie şi prezident de republică ploieştenească , ajunge adiutant regal;
istoria cum un Chiriţopol ajunge din chelner sau camardiner prefect;
istoria cum un bosnagiu ce a făcut felceria în Ţarigrad la turci devine profesor de cea mai grea şi mai gingaşă din 
ştiinţele naturale, de fiziologie , la Facultatea din Bucureşti,
istoria cum un om fără studii liceale ajunge profesor de istorie universală la aceeaşi Universitate;
istoria cum un măscărici înjură pe Domnul ţării şi se decorează cu Bene-merenti tocmai pentru aceste înjurături.
Iată ... istorioare , foarte morale desigur, menite de a forma prin exemple inima elevului .
Ca studii  substanţiale  s-ar putea introduce în  Cartea de citire greco - bulgărească  cultura  caprelor  . Item, 
indicaţie de parfumuri pariziene pentru a neutraliza foetor caprinus. Item cultura maslinelor . Item uscarea ţârilor . Item 
indicaţiuni pentru jocul cu cărţi măsluite . Item metode nouă pentru a se chivernisi pe lângă ruşi prin tainică binefacere.
Iată o mulţime de ramuri de producţiune patriotică cărora roşii îşi datoresc  carierele  . Ar fi păcat să nu fie 
obiectele instrucţiei publice undeva, însă nu la noi. Asta am propune noi dac' ar fi vorba de-a introduce în şcoala rurală 
bulgăreasca şi neogreaca în 
locul limbei române. Dar pe cât timp studiul principal al unei şcoale rurale sau primare e limba românească ea este 
totodată organul prin care neamul [î]şi cunoaşte fiinţa sa proprie, organul prin care acest neam moşteneşte avutul 
intelectual şi istoric al strămoşilor lui. Copilul nu învaţă numai a vorbi corect, el învaţă a gândi şi a simţi româneşte.
Agronomie câtă poftiţi . De şase ori pe săptămână zilnic, dar limba română rămâne limbă şi s-a încheiat.
Nu numai istorioare morale, onorabililor, cuprinde o carte de citire menită pentru întreg tineretul românesc. Ea 
cuprinde biografia lui Matei Basarab, duşmanul vostru, odihnească-l Dumnezeu din a dreapta sa; biografia lui Ştefan 
Vodă care n-a avut onoarea, în veacul lui de aur, de a vă înşira mutrele pe parii de garduri; cuprinde descrieri 
etnografice ale poporului nostru, bucăţi de literatură populară şi de arte, balade culese de Alecsandri sau poezii de ale 
lui, fabule de ale lui Donici, pasaje din Bălcescu, în sfârşit o sumă de elemente caracteristice şi proprii numai poporului 
nostru, elemente cari-l disting de rasa voastră greco - bulgărească şi-l fac să fie ceea ce este: deştept, inimos, curat, nu 
viclean şi puţin la suflet precum sânteţi voi.
O bună carte de citire ar fi de recomandat la toată pătura din care faceţi parte; poate aţi ajunge în adevăr a 
cunoaşte şi preţui poporul nostru. Limba românească aţi fost şters-o din licee, voiţi s-o ştergeţi şi din şcoala rurală, cu 
toată comoara ei de locuţiuni, de proverbe, cu bogăţia ei de forme şi gingăşia de simţiri? Voiţi ca şi ţăranul să capete o 
inimă de morocâine cum e a lui C.A. Rosetti, capete viclene şi tâmpite , gusturi de animal ca ale bulgăroilor din partidul 
vostru? Vreţi să înlocuiţi pe Alecsandri cu Ceasurile de mulţumire ale lui C.A. Rosetti, pe Donici cu Kolekţiunea de 
poezii ale lui Serurie, pe Gr . Alexandrescu cu Orele de repaos ale lui Radu pătărlăgeanu ?
Mai bine nu vă amestecaţi unde nu vă fierbe oala.
La pehlivănii de burse şi politice, la escamotări de bilete din urne electorale, la pungăşie şi tripotaj vă pricepeţi. 
Adevărat meşteri, n-avem ce zice.
Dar până şi de bietele cărţi de citire vă legaţi, cari ar trebui să fie un obiect de îngrijire naţională ca şi textul 
Bibliei ? Ş-aci vreţi să vă arătaţi filozofia de ţap în toată goliciunea ei? Dar nu vedeţi că nu ştiţi a scrie româneşte, 
pentru că în viaţa-vă n-aţi avut o carte de citire în mână ? Nu vedeţi că nu gândiţi româneşte, pentru că titva voastră 
strâmtă nu s-au îndeletnicit cu o asemenea carte de folos?
De-ar fi propus încai bătrânul Ioan Ionescu a se adaoge articole agronomice în Cartea de citire, om care scrie 
materii agronomice în limbă bună, pe placul ţăranului şi al tuturor, om cu condei simpatic. Dar redactorii lui ,,iniorinte 
", ,,permaninte ", „iustiţie" şi ai altor cabazuri linguistice , oameni ce scriu neogreceşte bulgăreşte cu termeni franţuziţi 
în loc de româneşte sunt autorităţi în materie de Carte de citire? Ciudată pretenţie!
 
[17 septembrie 1881]
 
 
[„REZULTATUL ALEGERILOR ..."]
 
Rezultatul alegerilor din Iaşi nu va dovedi nimic mai mult decât că Moldova ajunge încet unde trebuia să ajungă, 
unde Ţara Românească a ajuns demult ... la xenocraţie.
Un ieşan, ,,un român pribeag în ţara lui", ne trimisese o scrisoare prin care arăta că între patruzeci şi nouă de 
profesori ai Universităţii din Bucureşti sunt : 25 de bulgari, 7 greci, 4 armeni, 3 jidani, 2 ţigani, un italian, un tatar şi . .. 
6 români. Acel român pribeag ne-a promis statistica deputaţilor, senatorilor, membrilor de la Casaţie, de la Apel, 
tribunale, a prefecţilor, administraţia Domeniilor, băncilor , drumurilor de fier, poştelor şi telegrafelor, serviciu sanitar 
şi tecnic etc. etc., din cari vom cunoaşte curioasa promiscuitate care apasă asupra ţării întregi, încât nu mai are răsuflare 
nici în punctele ei cele mai libere. 
La dreptul vorbind misiunea istorică, predestinarea d[umne ]zeiască a Domniei străine s-a consumat şi poporul 
românesc e de facto înlăturat din istorie, ca o curiozitate etnografică, lipită de pământ , sclava pe de-a pururea a plebei 
bulgăreşti, greceşti, jidoveşti, imigrată din câteşi patru colţurile lumii. O stârpitură de grecotei cinic, fără sentiment de 
patrie, fără umbră de iubire pentru acest vechi şi nenorocit neam, s-a cocoţat în fruntea ţării; neagra străinătate, umbra 
spinului la uşa noastră a tuturor!
Ce iluzii să ne şi facem în adevăr? Românul e deja străin în ţara lui proprie, nimic n-a mai rămas decât numirea 
geografică. La ce să mai ţie românul? La Constituţia cosmopolită iscodită de 2 — 3 greci? La ştiinţa pe care-o predau 
bulgarii ignoranţi? La limba batjocurită de gura acestor venetici în momentul în care-o rostesc, la biserica surpată de 
suflarea veninoasă a ireligiozităţii lupanarelor Apusului, la ţara care e 'n mare parte proprietatea străinilor, la negoţul 
care e 'n mâinile lor, la ce?
Să fim mulţumiţi dacă aceşti arhistrăini cu suflet de câine şi creieri de vulpe ne îngăduie să trăim alături cu ei, pe 
noi, neamul ticălos românesc; mulţămiţi să fim că această pătură de hoţi şi de parveniţi nu ne alungă limba din biserică 
şi din şcoală să fim mulţumiţi că aceste lături sociale aristocratizate nu ne vând robi.
Dar la ce se mai mănţine ridicula titulatură de Regat al României? E C.A. Rosetti român? Caligari, Carada, 
Harama, Chiriţopol, Pherekydis, Cariagdi, Anastasiadis etc. etc. români? Regatul greco - bulgarilor şi al jidanilor, iată 
ceea ce trebuie scris în fruntea decretelor ; românii nu mai au în realitate nici rege, nici ţară. Stârpitura de grec se ţine de 
stârpitura de bulgar până la capătul lanţului infinit de patrioţi de meserie . . . ,,România" nu-i decât o firmă de hotel, mai 
rău . . . o firmă de speluncă pentru mutrele confiscate a lepădăturilor tuturor ţărilor.
Şi încai daca ţara aceasta ar fi stăpânită de un neam istoric, cinstit, având spirit de adevăr şi natură cât de cât 
omenească — treacă - meargă .
Dar stăpânită de gunoaiele omenirii?
De tot ce-a fost  sordid  şi  pehlivan  , de tot ce-a fost prea rău pentru colţurile Ţarigradului unde  împărţeau 
culcuşul cu cânii turcilor, prea rău pentru mocirlele Rusciucului şi pentru cartierele jidovimii galiţiene şi ruseşti, de 
spuma pestiferă şi de bubele tuturor popoarelor, de tot ce-a fost mai înjosit în Orient şi-n Occident, în sfârşit de un C.A. 
Rosetti şi alţii ca el, fraţi fizici şi morali ai lui Scarvuli.
Scârbos spectacol! Adânc scârbos , nedemn de un popor ce pretinde a avea onoare şi viaţă în el.
Ei, dar aşa se şi cade!
Într-o ţară în care trădarea e un merit, în care de gâturile a căror atingere ar dezonora însăşi mâna călăului se 
atârnă cordoane ale Stelei României, ce nu este, ce nu poate fi cu putinţă?
 
[18 septembrie 1881]
 
 
[„LA MONTPELLIER ..."]
 
La  Montpellier  s-a  dat  la  5  iunie  o  reprezentaţie  teatrală  în  dialectul  provenşal  în  folosul  şcoalelor 
macedoromâne. ,,Messager  du midi  ", foaie cotidiană  de acolo, a publicat încă de mai mult timp un articol asupra 
situaţiei politice a românilor macedoneni, pe care-l lăsăm să urmeze.
Articolul e intitulat:
 
O PARTE A POLITICEI OPORTUNISTE
 
Românii din Macedonia, Tesalia şi Epir
 
Se ştiu înclinările ce d. Gambetta le profesează în privirea grecilor şi aprobarea ce dădea ziarul său, nu demult, proiectelor 
de sporire ale regatului elin.
Se cunoştea pe de altă parte întinderea  teritoriilor  pe cari puterile  propuseseră  de-a le lua Turciei, de  când  d. 
Waddington , ,,această medalie ştearsă care se credea bătută pentru a regula destinele Europei" — împru - 
mutăm difiniţia de la un diplomat oriental — a consimţit a fi înaintea Congresului din Berlin advocatul preferenţelor 
prezidentului, Camerei deputaţilor.
Toată lumea presupunea că, încercând a împinge acţiunea esterioară a Franţei în afară de căile pe cari se 
ţinuse pân - acuma , responsabilul inspirator al miniştrilor noştri va avea cel puţin grija de-a face buna politică, adică 
de-a recomanda d-lui.. Waddington o delimitare teritorială de natură a spori în realitate puterea Greciei, cu alte 
cuvinte de-a nu crea un dualism de limbă şi de aspiraţiuni  inamice.
Acesta este însă rezultatul pe care-l va ajunge d. Gambetta dacă ar ajunge a compromite Franţa în dificultăţile 
al căror  preludiu  a fost cestiunea Dulciniului. Se crede în genere, între politicianii superficiali cari  se 'nvârtesc 
împrejurul guvernanţilor noştri, că dincolo de frontierele Greciei actuale există elini gata a primi cu braţele deschise 
batalioanele regelui George. Aceasta este o eroare deplină şi această eroare falsifică din temelie esenţa proiectelor 
prezidentului Camerei.
În Epir ca şi-n Tesalia, grecii veritabili strălucesc aproape pretutindenea prin absenţa lor şi macedo-românii 
constituie marea majoritate a populaţiunii. Se pricepe dar scârba ce-o au de-a deveni concentăţenii d-rului Kokinos .
Am, voi să cunoaştem cuvintele fineţei 'n adevăr italiene, pentru a nu zice genoveze , în virtutea cărora s-a 
descoperit că macedoromânii ar fi elini ! Pentru că au cler grecesc, călugări greci şi că-n lipsa de şcoale naţionale, de 
cărţi naţionale, ba chiar de caractere tipografice cari să fi putut pân' acum să reprezinte sunetele limbii lor, au fost 
botezaţi în greceşte, au frecuentat şcoalele clerului grecesc şi au primit în idiomul din Atena educaţia şi instrucţia pe 
care le era cu neputinţă de-a o afla aiurea şi de-a o primi altmintrelea?
Nimic mai bizar decât de-a proscrie din Franţa congregaţiunile monastice şi de-a întemeia în Orient politica 
naţională pe situaţia şcolară şi religioasă a clerului grec din Tesalia.
Orice ar fi însemnând inconsecuenţa aceasta, se cade să împrumutăm din numărul de la 5 iunie al ziarului 
,,République FranŞaise" confirmarea faptului ce semnalăm, fiind cea mai bună dezminţire ce se poate da straniei 
politice ce-a apucat-o vechiul dictator din Bordeaux. Iată 'n adevăr ce se citea cu data de mai sus în ,,République 
FranŞaise".
,,Macedoromânii — căci pentru români numele de ţinţari n-are nici un înţeles, iar kutzovlahi , români şchiopi, e 
un termen de despreţ ce-l resping — ocupă tot teritoriul ce se întinde de la Ochrida şi până la Moreea şi de la Caiani 
până în Adriatica, în vecinătate de Durazzo . După Thunmann ei formează un popor mare şi numeros. Ei reprezintă o 
jumătate a populaţiei Traciei şi trei din patru părţi a Macedoniei şi Tesaliei.
În Macedonia toată partea de la apus, despărţită printr-o diagonală ce s-ar trage de la Kopvili la Salonic, 
coprinzând Vodena Ostrovo , Florin, Monastir , Prelep , Ochrida , Rema , Tornovo , Castoria, Cayani şi Niaghuzta ; la 
sud Samarina , Syraco , Ianina, cu districtele înconjurătoare , la răsărit Serres , cu satele din împrejurime, ar putea fi 
privite ca un teritoriu esclusiv român.
Câţi sunt aceşti macedoromâni de peste Dunăre, adecă trăind în Tracia, în Macedonia, în Tesalia, în Epir, în 
Albania? lată unde statistica [oficială] e părăsită în seama fantaziei. Pentru ca statistica oficială, regulară şi precisă, 
e un obiect de lux în aceste locuri, cată dar să ne  referim  la apreciaţiunile naţionale mai mult  ori mai  puţin 
dezinteresate, la acelea ale călătorilor, şi ele variază cu săriturile cele mai simţitoare, ale căror cauze pot fi cu toate 
acestea recunoscute şi pricepute .
Boué  numără aproape 600000 de macedoromâni; dar el nu cunoştea toată întinderea elementului român 
răspândit la Serres , Vodena , Monastir , în Tesalia orientală şi în Albania.
Colonelul Leake găseşte 500 de sate macedoromâne în Macedonia, Tesalia şi în Epir, deci aproape 500000 de 
locuitori.
Iată deci un minimum .
Însă cifrele datează de acum o jumătate de secol; populaţia s-a sporit desigur de atunci încoace şi cei mai mulţi 
din aceşti călători, cu mijloace de investigaţiune foarte incomplete , nu şi-au putut întemeia clasificarea lor decât pe 
limbă şi pe cult, însă comercianţii şi lucrătorii macedoromâni vorbesc de preferenţă , greceşte, pentru comoditatea 
relaţiunilor lor; cât pentru cult, vom înţelege că în această epocă mai cu seamă le-a fost cu neputinţă de-a urma un 
altul decât cel practicat de clerul grecesc.
Daca venim la datele contimporane găsim cu totul alte cifre. Bolintineanu evaluează macedoromânii la 1 200 
000; un vechi diplomat din Orient la 1 000 000; Bălăşescu , care a petrecut orice oraş şi orice sat al Peninsulei, la 2 
500 000. Cât despre cel din urmă Blue book , el numără 50 000 numai la frontierele Greciei. Să ne mulţumim cu cifra 
lui Bolintineanu, de 1200000, Nu se cuvenea oare ca ei să trezească atenţia? Şi Congresul de la Berlin, care n-a voit 
nici măcar să examineze memoriul remis cu acest scop, n-a dovedit oare o prea mare nepăsare pentru interese cari au, 
ca şi altele, raţiunea lor de a fi?
După cestiunea numărului, să trecem la aceea a originii; şi aci suntem puţin în domenul problemelor, pentru că 
patru sisteme ni se prezintă.
După unul, macedoromânii se coboară din vechii traci , cari au primit de la colonii romani uzul limbei latine; 
după altul, ar fi de aceeaşi origine cu populaţiunile române ale Daciei. A treia opinie pretinde că evacuarea Daciei ar  
fi fost completă, sub Aurelian, care voia a scuti aceste populaţii în contra barbarilor dindărătul Dunării, după care ele 
s-au întors în patria lor, prin secolul al doisprezecelea, însă  lăsând  pe brazda ocupată din nou o  fracţiune  a 
emigraţiunii, originea grupurilor romanice actuale de lângă Pind şi Olimp. A patra opinie pretinde în fine că, în epoca 
retragerii lui Aurelian, românii s-au despărţit în două grupuri, din care unul au ocupat Moesia, Bulgaria actuală, pe 
când celalt a căutat refugiu în Carpaţii septentrionali .
Oricum ar fi, fie că ne-am sui la daci sau c-am vorbi de coloniile militare romane, sunt în originea românilor şi 
a macedoromânilor puncte de contact evidente; datinele, superstiţiile sunt aceleaşi; Rusaliile , sărbătoare care are 
aceleaşi nume în amândouă limbile şi care consistă în a pune roze pe morminte; Filipii , cari se practică în cele dendâi 
săptămâni  ale postului şi  în care timp se împart bucate între amici şi  trecători; în ziua de anul nou copii 
macedoromâni se primblă cu o ramură de oliv , pe când în România, ramurile naturale lipsind, se 
fabrică artificiale; Moşii, sărbătoarea străbunilor, e aceeaşi la nordul ca şi la sudul Dunării şi, spre aducerea aminte 
a luării Romei de către barbari (gali ), populaţia, atât în România cât şi regiunile balcanice, are obiciul de a bate 
cânii într-o anume zi din fevruarie. Douăzeci de alte exemple de aceeaşi natură se pot cita. Oare toate acestea n-au o 
semnificaţiune reală?
În privirea limbii, grecii zic:  kuţovlah  şi român formează două  dialecte  cu  fotul  deosebite; puneţi pe-un 
macedoromân faţă c-un român şi nu se vor înţelege; iar unul din cei dendâi , voind să publice o broşură asupra 
cestiunii naţionale, au scris-o greceşte, nu româneşte.
A scris greceşte în adevăr, dar el au voit a fi înţeles şi de greci şi de conaţionalii săi.
Macedoromânii au avut un jurnal, ,,Frăţilia întru dreptate", care se publica în limba cuţovlahă şi în cea greacă. 
Românii o pricep pe deplin. Originea latină în adevăr e lesne de recunoscut în textul macedoromân şi cuvintele culese 
din întâmplare , ca adunare, noştri, politici,  sunt  o dovadă; cât despre verb , această ţâţână  împrejurul căreia se 
'nvârtesc toate limbile, el e identic, în moduri, în timpi, în conjugări 
Rămâne acum cestiunea cultului şi a şcoalelor. Fără îndoială că macedoromânii merg la biserici grece, unde şi 
leturghia se face greceşte, dar cuvântul e simplu nu au biserici româneşti.
Sprijinite de greci, funcţionari ai Porţii, şi de turci, cari, fără cuvânt , se tem de estensiunea elementului român, 
se interzice întrebuinţarea limbei româneşti în biserici şi  pân' acum s-au aruncat în foc cărţile tipărite în această 
limbă. S-a găsit aci un instrument de grecificare care se priveşte, nu fără cuvânt , ca eficace.
Tot aşa stă cu şcolile; însă un ordin vizirial de la 1877 au autorizat creaţiunea de şcoli române în Turcia. şi de 
atunci s-au deschis cinsprezece pentru băieţi şi trei pentru fete, cu două mii de elevi şi douăzeci şi unul de profesori. 
Aceste şcoli se susţin de cătră comune şi prin daruri voluntare , la cari s-adaugă 60 000 de franci provenind de la 
Ministeriul de Instrucţie Publică din România. Acum un an şcoalele române existente s-au îndoit.
Aceasta este în rezumat foarte scurt cestiunea macedoromânilor. Românii, despărţiţi de ei prin Bulgaria, nu 
gândesc , se 'nţelege , la vro anexiune .
Dar nu este natural ca să se gândească , ca şi alţii, de a stabili o legătură mai intimă între ei şi populaţiile pe 
cari le privesc ca pe-o fracţie a propriei lor familii?"
 
Din  estrasele  citate e lesne a se vedea defectul vital al operei căreia, cu sau fără  cuvânt  ,  dictatorul  din 
Bordeaux a voit a asocia politica franceză. Români legaţi de greci, cei dendâi şi cei de-ai doilea legaţi de turci şi 
albaneji. Şi unii şi alţii condamnaţi a trăi în perpetue disensiuni interioare, nu este asta capodopera inconsecuenţei şi 
lipsei de minte? S-a glumit de-o mie de ori asupra ordinei morale şi s-au ridicat diviziunea intereselor de limbă şi 
naţionalitate, diferenţa de amintiri istorice, la înălţimea unui principiu permanent ! Se declară că Turcia e 'n agonie, 
sub antagonismul raselor cari-o compun, şi se imaginează cu toate acestea un mic stat pe harta Europei care va 
cuprinde în sine exact aceleaşi principii de diviziune şi de moarte.
Ar fi fost mult mai simplu de a urma în acele regiuni politica seculară a Franţei, aceea a lui Napoleon III, şi de-
a căuta să se constituie, alături cu România dunăreană, care datoreşte împăratului existenţa şi unitatea politică, o 
Românie macedoneană , a cărei rol n-ar fi fost nici fără importanţă, nici fără strălucire.
Stabilirea unui stat de două - trei milioane de suflete, care ar fi putut pretinde porturi în golful Salonicului şi al 
Adriaticei , care ar fi avut cu Franţa legătura unei limbi de aceeaşi origine, n-ar fi fost fără valoare din puntul de  
vedere al intereselor naţionale în Orient.
N-ar fi trebuit decât să se încurajeze în mod pacific aspiraţiunile acestor populaţiuni puţin cunoscute, a le 
sprijini în tentativele lor de reconstrucţiune morală şi, în ziua în care împărăţia turcească s-ar fi descompus definitiv, 
ele n-ar fi avut greutate de-a trăi şi a-şi susţine drepturile lor.
Dar ar fi trebuit ca d. Waddington, primul ministru al primei naţionalităţi latine, să consimtă a citi şi a sprijini 
dinaintea Congresului de la Berlin memoriul produs de această mică naţionalitate latină cu atâta usurinţă despreţuită 
. Ar fi trebuit ca d. Gambetta să nu facă atâta gură despre Grecia şi greci precum a făcut-o, ci să recunoască că 
politica lui Napoleon al III,  maltratată  în mod  atât  de constant, înnegrită şi batjocorită de el, fusese în Europa 
orientală pe cât de dreaptă pe atât de fecundă şi că nu rămânea decât să urmeze a-i culege fructele. Aci era puntul 
dificil şi se 'nţelege de ce prezidentul Camerei nu s-a ocupat. Grecii, cu incomparabila magie a trecutului lor istoric, 
erau tot; românii nimic. Deci au fost trataţi în consecuenţă. De minimis non curat praetor .
Nu suntem în drept a zice că, dacă dictatura din Tours şi din Bordeaux a fost o politică a neprevederii şi a 
incapacităţii  celei  mai  culpabile,  politica  exterioară  a  oportunismului  va  rămânea  aceea  a  ignoranţei  şi  a 
prezumpţiunii celor mai caracterizate ?
 
[20 septembrie 1881]
 
 
[„ÎNTRE ACUZĂRILE.. ."]
 
Între acuzările aduse odinioară de ,,Pseudo - românul " partidului conservator era şi aceea a relelor finanţe. Toate 
ca toate dar rele finanţe făcuseră conservatorii şi ţara era aproape de prăpastie. 
La dreptul vorbind nu ştim de mai poate face cineva bune finanţele în ţara noastră dacă roşii vor fi stat numai 
două luni la guvern. Cu ,,sus băieţi, jos băieţi" s-a votat papa Strousberg cu arhimilioanele lui; ,,Pseudo - românul " a 
căpătat un bun bacşiş pentru lăudarea strălucitei afaceri şi s-a 'ntărit în încheieturi; Senatul se dizolvă pentru că se 
opune celebrei întreprinderi şi se pune în lucrare convenţia înainte de-a fi lege. Ţara se 'ncarcă cu o datorie de un sfert 
de miliard, ale cării anuităţi erau în curând exigibile.
Acuma, vorba ceea, după ce aţi făcut trebuşoara asta, vino moşule şi fă bune finanţe!
Dar drumul de fier ca drumul de fier! Unde-a mers mia meargă şi suta.
Răul mai era altul. Pe aceste linii începu a curge o mulţime de străinătate, jidovi, nemţi, fel de fel de neamuri 
cari au început să scoată gazetă la Bucureşti ca „Bukarester Tagblatt" unde s-au întrolucat bunăoară mai multe şoacăţe 
ce au mai mult darul suptului decât al propovăduirii şi strigă zilnic, plătite anume de guverne străine ca să ne 'njure pe 
noi şi orice organ românesc.
Acuma, vino şi fă politică naţională dacă poţi. Vorba ceea: mergi cu finanţele bine când eşti dator moştenitorilor 
lui Stroussberg două sute ş-atâtea  zeci de milioane; dezvoltă industrie sau meşteşug când le-ai făcut şi drum ca să 
înlesneşti concurenţa străină; fă treabă când vezi că pe zi ce merge ţara ici se şocăţeşte, colo se jidoveşte, dincolo se 
grecifică, ba când vezi că însuşi elementele politice determinante sunt pe zi ce merge mai cosmopolite, mai străine.
Acuma  bune rele  or fi fost finanţele sub guvernul conservator, nu discutăm. Părerile noastre  sunt  demult 
cunoscute. Guvernul conservator a cătat să plătească datorii făcute de alţii, să acopere goluri bugetare imense lăsate de 
predecesorii lui şi cu toate astea tot n-a sporit în patru ani bugetul cheltuielelor cu 40% ca onorabilii patrioţi.
Să zicem însă că rău ar fi stat finanţele sub conservatori.
Cum  se  'ntîmplă  atunci  ca  tocmai  foştii  miniştri  de finanţe  ai  conservatorilor,  d-nii  Mavrogheni  şi  G. 
Cantacuzino, să fie obiectul unei deosebite curteniri din partea patrioţilor? Unul e numit ministru plenipotenţiar la 
Roma, celuilalt, să vrea numai, i s-ar da orice portofoliu, chiar prezidenţia Consiliului, necum resortul finanţelor?
Atât de răi miniştri oameni cari au compromis finanţele şi cu toate acestea curteniţi zilnic de presa oficioasă? 
Miniştri afişaţi prin comunele rurale ca vinovaţi de fel de fel de abuzuri şi fărădelegi şi astăzi asediaţi de crainicii şi 
solii partidului guvernamental, purtaţi în palmă ca ouăle, trecuţi de Ionel  Ciocârdel  de la „Telegraful" între oasele 
sfinte, între boierii de neam, deosebiţi de boierii ciocoi de la ,,Timpul"?
Se poate oare să fi fost atât de răi?
 
[22 septembrie 1881]
 
 
[„ORICE ALEGERE..."]
 
Orice alegere care poate rezista mijloacelor de corupţiune ale partidului roşu va ieşi în contra acestui partid. 
Astfel ieri au fost alegerea consiliului de disciplină al ordinului advocaţilor. Erau în faţă două partizi, din cari una 
guvernamentală, reprezentată prin d-nii Petre Grădişteanu, C. Boerescu şi  câţiva tineri, parte vânători  de funcţiuni, 
parte  bucurându - se  deja sub vrun titlu oarecare de resursa generală a mizeriei noastre bugetare. La vot partida 
guvernamentală, prevăzând trista cădere ce-o aşteaptă, s-au abţinut pe faţă de la alegere.
Rezultatul scrutinului a fost cel următor:
Votanţi 81.
Voturi esprimate 59.  
Majoritatea 31.
Abţinuţi (guvernamentali) 23.
Au întrunit:
D. G. Vernescu ca decan 56 vot[uri ]
,,   G. Meitani —   56      ,,
,,   Gr . G. Peucescu —   57      ,,
,,   Al. Trişcu —   57      ,,
,,   Ion Lahovari        —   51      ,,
„   G. Stratilat —   56      „
Eşecul partizanilor d-lor Grădişteanu — C. Boerescu a fost eclatant şi deplin. D. Ion Lahovari a fost ales în 
consiliu  fără  să-şi  fi  pus candidatura,  ca un semn  că  alegătorii  împărtăşesc  opiniile  sale  în  privirea  reformei 
magistraturii.
Candidatul  de  decan  al partidului guvernamental era d. E.  Bosianu  .  Bătrânul  profesor se bucură de stima 
tuturor; dar se ştie asemenea cum roşii au abuzat pân - acuma de buna lui credinţă şi de cîte ori s-au servit de reputaţia 
lui ca de-o manta, pentru a acoperi cu numele lui nepătat petele multiple ale partidului.
 
[22 septembrie 1881]
 
 
[„CE ADEVĂRATĂ E TEORIA ..."]
 
Ce adevărată e teoria etnologică relevată de noi se cunoaşte de acolo că, în puţin timp, a devenit populară. Mai 
mult, în banchetul dat d-lui de  Rosny  , doi oratori au făcut aluzie la teoria noastră, deşi poate ilustrul sinolog  n-a 
cunoscut ascunsul înţeles al logosului lor.
Făţiş  neputând-o  combate nimeni, de vreme ce înainte de toate e adevărată, s-a pus ba să zică că  sunt  idei 
învechite, ca şi când realitatea ar fi o idee, ba Ionel Ciocârdel de la ,, Telegraful" s-a pus să facă discuţiuni filologice, 
precum că şi  terminaţia  numelui redactorului ,,Timpului" e  slavonă  . În adevăr Bistriţa,  Dâmboviţa  ,  Râmnic  , 
Tîrgovişte, Craiova, Suceava, Romanul, Bogdan şi Vladislav, Radu sunt numiri slavone pentru că limba hieratică şi de 
stat era în România cea slavonă , precum era în Occident latina . Francofortul , Berolinul , Monachiul , Vindobona , 
Londini sunt oraşe latine? Cromerius , Goethius , Curtius — romani? Craiova — oraş slavonesc ?-
Altfel însă stă cu redactorul hel dendâi de la ,,Telegraful".
Trecând de la bucătărie la gazetărie , a ieşit şi se ţine vorba că e . . . cam oacheş. Se pusese acum dumnealui să 
se laude că-i neam de voievod de la Bosnia şi că prietenul său Hăsdeu are s-i traducă documentele din limba paleoslavă 
. O mulţime de Vozi ! Tot Vodă după Vodă, care mai de care, şi tot Ciocârdel [î]i chema.
Ce s-a ales însă din aceste laude?
Hasdeu n-a tradus asemenea acte din limba slavonească şi Fundescu tot ţigan a rămas.
Se vede însă că a luat-o una şi bună că-i neam de crai bulgăresc şi de atunci a prins limbă şi vrea să zboare la 
neamuri.
Un sfat i-am da lui Ionel Ciocârdel . Când se ştie c-un cusur atât de rău încât să prefere a se declara mai bine 
bulgar ori bosniac decât ţigan, să nu mai releveze pretinsele cusururi ale altora.
 
[23 septembrie 1881] 
[„E DESTUL CA UN CORP..."]
 
E destul ca un corp să nu intre cu slugărnicie în vederile, nu ale guvernului, ci ale d-lui C.A. Rosetti în special, 
pentru ca „Românul" să ceară dizolvarea, desfiinţarea corpului ori a instituţiunii .
Odinioară M. Sa Regele nu plăcea foii roşie. Pe atunci organul lor [î]l numea pion în mâna d-lui Bismarck şi 
agent prusian; d. D. Brătianu  cânta  : ,,a  zburat  puiul cu teiul, tocmai  când  era temeiul" şi se cerea desfiinţarea 
monarhiei. Ba nu se cerea numai; ilustrul d. Candiano , actual adiutant regal, o şi înlăturase pe câteva ceasuri în fericiţii 
Ploieşti, cari au eternizat memoria acelui măreţ eveniment prin erigerea statuei madam Grigorescu.
În timpul concesiei Stroussberg nu le plăcea roşiilor Senatul, căci nu se putea convinge cu câteva sute de mii de 
franci, ca redacţiile foilor patriotice. Ele cereau desfiinţarea Senatului.
Se vede că nici magistratura nu prea e pe placul advocaţilor din clică. Ei nu câştigă procesele după comandă; în 
materie civilă şi penală s-o mai fi judecând pe ici pe colo încă conform legii, fără consideraţie că d. Fleva [sau] Giani 
pledează  . Ei cer deci desfiinţarea magistraturii şi înlocuirea ei cu  proteguiţii  şefului de gardă  civico - electorală  , 
Serurie.
Acum nu le place ordinul advocaţilor, pentru c-au ales decan pe d. Vernescu şi nu pe candidatul guvernului.
D. Daniilopulo , om cu oarecare învăţătură, dar nu tocmai în toată firea, a declarat sus şi tare că ,,datoria unui om 
de conştiinţă ca d-sa este să se abţină".
Din aceste vorbe ale unui domn care n-a fost niciodată  hiriş  cu toate  sâmbetele  , căruia-i lipseşte cel puţin 
una, ,,Pseudo - românul  " deduce că alegerea e ,,un argument puternic pentru cei cari cer desfiinţarea corpului de 
advocaţi".
Iată miss Wanda ajunsă un argument pentru străpungerea istmului de la Panama. Se potriveşte ca nuca-n perete. 
Pentru că ,,Nea 'ntr-o parte", care are câteva chibrituri şi musculiţe în cap, declară că oamenii nu sunt vrednici să stea de 
vorbă cu el trebuie desfiinţat corpul advocaţilor.
Şi cine mai vrea desfiinţarea acestui corp?
D. Grădişteanu; ilustrul, neprihănitul erou de la Şapte Nuci, părintele spiritual al lui Popa Tache şi al vestitului 
Temelie Trancă , agentul electoral al cabinetului Mitică Ghica, odinioară aprig campion al conservatorilor, azi aprig 
cavaler al roşilor, pururea în pita lui Vodă la cîte şapte colţuri.
Ce vor roşii?
Să nu mai existe opoziţie, să fie ei tari şi mari pretudindenea , să nu mai sufle nimenea în contra stăpânirii noilor 
fanarioţi.
Cu toate acestea ar fi şi în interesul ţării şi în al lor ca opoziţia să fie şi să rămâie ca pân - acuma de nuanţă 
legală.
Izbită în orice punct de puterea fireşte precumpănitoare a unui guvern centralist încăput pe mânile demagogiei 
roşie, ţara ar afla poate într-o zi mijloace mai energice de îndreptare, cari să nu fie tocmai pe placul roşiilor, nici pe 
acela al oamenilor de ordine.
 
[24 septembrie 1881]
 
 
[„LA CONGRESUL LITERAŢILOR ..."]
 
La congresul literaţilor din Viena am văzut reprezentată România de un domnişor , anume Djuvara , care nici 
literat e, nici vrun om acătării, un biet omuşor de pe la Brăila, iată tot. Dar se vede că, de vreme ce în acel congres avea 
să se facă niţică politică socialistă, trebuia un mic fanariot care să asiste la adunări. 
Nu avem, se 'nţelege , o opinie exagerată despre importanţa acestor congrese internaţionale, dar în orice caz s-ar 
fi ales în România toată un om mai vrednic de a o reprezenta ca literat decât  un băieţoi care-a scris franţuzeşte o 
broşurică despre Chestia izraelită, lipsită de orice originalitate, şi care apoi s-a furişat pe lângă o legaţiune română sub 
un titlu extraordinar şi supernumerar oarecare, până 'i va suna ora sfântului buget.
Odinioară cancelariile ţărilor noastre erau pline de băieţi primiţi pe procopseală, cari învăţau a scrie şi a citi în 
vro atenanţă murdară, precum le descrie cu pana sa de maistru răposatul Filimon . Din aceşti logofeţi Coate goale , din 
aceste  ciocoflendure  au ieşit  genitorii  roşiilor actuali, de o promiscuitate  înspăimântătoare  de provenienţă. Astăzi 
legaţiunile noastre ameninţă a deveni asemenea instituţii de primire pe procopseală a fel de fel de plevuşcă greco - 
bulgărească , pe care o vezi apoi răsărind prin congrese internaţionale şi reprezentând România.
Acolo însă unde România ar trebui să fie reprezentată, ea lipseşte.
Astfel în Veneţia s-a ţinut în luna aceasta congresul geografic internaţional.
Aci vedem reprezentate Austria, Belgia,  Brazilia  ,  Canada  ,  Chili  ,  Columbia  ,  Egiptul  , Franţa, Germania, 
Japonia , Grecia, Englitera cu coloniile, Mexicul, Olanda, Portugalia, Republica Argentiniană , San Salvador , Rusia, 
Spania, Statele Unite, Svedia, Sviţera, Ungaria, Venezuela .
Din partea României d. Obedenaru promisese a veni, dar în momentul din urmă n-a venit. Pân-în timpul din 
urmă congresul rezervase un compartiment pentru obiecte din România, dar n-a sosit nimic.
Asemenea n-a fost nimeni din partea României la manevrele militare italiane de la Padova , cari au avut loc de la 
11 — 22 septemvrie. Cu toate acestea erau reprezentate aci Germania prin patru ofiţeri superiori, Englitera prin trei, 
Franţa prin patru, Sviţera prin trei, Svedia şi Norvegia prin doi, Portugalia prin unul.
Unde s-ar întroluca socialişti, ateişti , comunarzi or oameni tot de mâna aceasta, acolo veţi vedea răsărind cîte un 
Caligari, Horia şi Mircea Rosetti, ori altă seamă de tinerime fanariotică sub numirea specioasă de reprezentanţi ai rasei 
ciobanilor de la Rucăr ori a moşnenilor din Câmpulung .
Dar la ocazii în adevăr serioase, cum e bunăoară un congres geografic , cum sunt manevrele militare ale unei 
naţii consângene cu noi, la ocazii în care Apusul înrudit ar putea să fie interesat în lupta pentru existenţă a poporului 
romanic de lângă Dunăre, acolo sferele noastre determinante strălucesc prin absenţa lor.
 
[24 septembrie 1881]
 
 
[,,«ROMÂNUL», ŢINÂND SEAMĂ ..."]
 
,,Românul",  ţinând  seamă de-un articol de fantazie al ziarului francez Independance roumaine" în care se 
vorbeşte de formaţiunea unei ..june drepte", revine din nou la acuzarea că partidul conservator n-are programă, n-are 
principii sau că cele pe cari le are sunt învechite, că e putred şi alte multe de aceste cu cari ne-am obicinuit şi cari nici 
nu merită relevate.
În realitate însă, dacă vom privi guvernarea roşie de cinci ani încoace, ne vom convinge că, dacă un guvern al d-
lui C.A. Rosetti este cu putinţă în ţară, nu e decât în virtutea principiilor noastre conservatoare, cari se impun de sine de 
vreme ce sunt răsărite din însăşi natura statului.
Independenţa statului român era un punct constant urmărit de cabinetul conservator, într-un timp în care 
,,Românul" striga că suntem turci, parte integrantă a împărăţiei otomane.
Veniţi la putere, li se impune roşiilor prin natura lucrurilor politica independenţii ; ei încetează de a mai fi turci, 
declară chiar război turcilor şi rezultatul este ... ? Tot cel urmărit şi obţinut în mare parte pe cale pacifică de ministeriul 
Catargiu. 
Întemeiarea monarhiei ereditare era o ţintă a politicei conservatoare. D. C.A. Rosetti avînd aceeaşi firmă ca fiii 
d-sale, redactor al „Republicei Rumâne" era se-nţelege pentru o altă formă de guvernămînt, înjghebată chiar pe vro 
cîteva ceasuri la Ploieşti.
Venind la putere ce face d. Rosetti?
Încoronează viaţa sa de republican cu proclamarea regatului, cu regularea eredităţii şi esclamă ca arhiereul din 
biblie: Acum liberează, Doamne, pe robul tău, căci văzură ochii mei ziua mîntuirii.
Din contra, ceea ce a făcut sau încearcă roşii să facă în senzul programului lor e în contra spiritului ţării şi se 
respinge.
Astfel au micşorat comunele rurale bunăoară. Astăzi se simte rezultatul dezastros al acelei micşorări. S-a 
înmulţit clasa de funcţionari şi postulanţi de nu-i mai încap nici comunele rurale, administraţia e mai rea decît oricînd. 
Aşteptăm să-i vedem revenind iar la mărirea comunelor în spiritul reformei cabinetului Catargiu.
Tot în spiritul programei roşie vor să introducă electivitatea magistraturii. Ei bine, iată o cestiune mare de 
principiu unde conservatorii se deosibesc de radicali.
Cum stau însă de pe acum lucrurile?
Partea cea mai inteligentă, cea mai integră din partidul roşu chiar e contra electivităţii; poate chiar ministrul 
actual al justiţiei. Care va fi rezultatul? Ideea conservatoare a numirii magistraţilor pe baza meritelor şi a titlurilor 
academice va triumfa fără îndoială şi roşii vor ceda opiniei publice conservatoare.
Prin ce stau aşadar roşii la guvern? Prin o necontenită şi gradată apostazie de la programul lor originar, prin o 
renunţare la principiile lor, prin renegarea trecutului, prin adoptarea, în aparenţă măcar, de principii conservatoare.
N-avem nevoie de anume prozelitism. Daca vor să stea la guvern, cate ei înşii să se conformeze de silă cu 
spiritul conservator al ţării, să se convertească, în contra instinctelor lor, la natura şi exigenţele politice ale statului 
român.
Fără îndoială avem a face cu elemente politiceşte greu de asimilat. Dar se asimilează încet solului şi rasei, încet 
şi gradat tot principiile reprezentate de conservatori iese la suprafaţă şi se impun.
Alegaţiunile ,,Românului" ar fi meritat un ton mai aspru din parte-ne, dar, pe cît timp sîntem pe tărîmul 
principiilor şi nu pe acela al apetiturilor roşie, sfera rămîne senină.
În materii de principii de organizare vor fi totdeauna bătuţi fără să aibă ce răspunde. Apetituri însă ca acele 
dezvoltate cu ocazia răscumpărării nu pot fi combătute numai cu teorii şi, cînd vorbim de ele, altfel întoarcem condeiul.
Au e destul de clar pentru oricine că numai prin renegarea programei lor şi prin convertire la principii 
conservatoare roşii sînt posibili în ţară? Evident ,,Românul" n-o poate tăgădui fără a dezminţi scena lăcrămoasă a d-lui 
C.A. Rosetti cu ocazia proclamării Regatului şi a încoronării.
 
[25 septembrie 1881]
 
 
[„ACUZAŢIUNEA RIDICATĂ..."]
 
Acuzaţiunea ridicată în contra cabinetului Catargiu avea de scop a înlătura sau a neutraliza influenţa partidului 
tocmai în momentele critice ale războiului ruso-turc. Ea a avut însă şi un rezultat: dezgustul multora pentru viaţa 
publică, abţinerea lor de la politica militantă.
E prea adevărat că în partidul conservator n-a fost niciodată acea disciplină slugarnică care se observă la roşii. 
Oameni în cea mai mare parte independenţi prin avere sau prin poziţie socială, conservatorii au fost uniţi mult mai mult 
prin principii comune decît prin interese ca acelea care fac pe roşii a goli bugetul şi a exploata resursele statului.
O dovadă despre aceasta este faptul cunoscut de toţi că nici unul dintre miniştrii partidului conservator n-a făcut 
avere, că toţi au ieşit din cabinet desigur mai săraci de cum intraseră. Scandalul  înavuţirii  din ban public, din 
întreprinderi publice, din pensii reversibile, din păsuieli pe moşiile statului, din creaţiuni bugetare ad-hoc nu s-au 
întâmplat , nu s-au putut întâmpla sub conservatori. Chiar dacă s-ar fi ivit unele înclinări de înavuţire pe calea aceasta, 
şeful cabinetului le simţea cu instinctele sale de onestitate şi de demnitate: cel care ar fi avut asemenea înclinări căta să 
aleagă între portofoliu sau între jeţul de deputat şi afacerea privată pe care-o urmărea.
Din cele ce preced e evident că legăturile dintre conservatori nu puteau fi acelea ale unei companii de 
esploataţie, ale unei societăţi pe acţii, precum e la roşii. Comunitatea de idei abstracte,  când  ele nu au o origine 
religioasă, nu va fi însă nicicând atât de coerentă ca cea de interese.
Roşii, capi şi caracudă, au interes de-a veni la putere sau cel puţin [î]l aveau până mai alaltăieri.
La conservatori elementul silei , al constrângerii prin nevoi şi sărăcie, a lipsit.
Ei erau, dacă nu oameni avuţi, cel puţin cu stări modeste sau cu deplină capacitate de-a munci.
Ce era Serurie, ce d. C.A. Rosetti, ce toţi creştinii aceştia fără buget? Nimic. Pleavă şi umbră, oameni fără avere, 
fără însemnătate, adesea fără căpătâi . Când şi - aduce cineva aminte de mutrele pe cari le vedea odinioară populând 
iarna cafenelele de răul intemperiilor , rău îmbrăcaţi, rău hrăniţi, şi astăzi vede acele fiziognomii binişor rotunzate prin 
ferestrele zidirilor marilor ramuri de administraţie ale statului, pe la drumuri de fier, pe la regie, pretutindenea, acela va 
înţelege de ce pentru roşii politica nu este o afacere publică, ci privatisimă , urgentă , o cestiune de viaţă şi de moarte. 
Degetul şi l-ar fi lăsat un roşu să i se muşte, mâna să i se taie, numai în pita lui Vodă să încapă. Politica era deci pentru 
ei ceea ce n-a putut fi pentru conservatori, o cestiune de stomac .
Pe de altă parte e lesne de lămurit de ce lupta conservatorilor în contra partidului roşu este ingrată.
A lupta cu idei contrarie e uşor dacă eşti cu adevărul; a lupta însă cu corupţia, cu apucăturile, e mult mai greu.
Precum nu poţi răspunde cu acte diplomatice la bătăi de tun şi de puşcă, astfel nu există argumente în contra 
apetiturilor. Ce argumente din filozofia morală îl poate opri pe Carada, Costinescu, Stolojan de-a face averi cu 
răscumpărarea, ce teorii se pot opune lefurilor ad-hoc ce şi le-au creat roşii în serviciile publice ? Dicţionarul nu 
cuprinde cuvinte magice a căror rostire să poată determina acţiunea oamenilor spre bine.
Acele cuvinte erau magice numai întemeiate pe frica lui Dumnezeu, pe iubirea de ţară şi popor, pe sentimente 
mai adânci , mai mari, mai nobile, decât apetiturile de avere şi de bun trai fără de muncă.
La aceste apetituri însă apelează roşii. Politiciani înainte de toate practici, neurmărind nici un ideal politic sau 
naţional, ei se servesc numai de expediente momentane pentru mănţinerea la putere, chiar renunţând la demnitate, chiar 
compromiţând  interesele  statului.  Ei  trezesc  şi  în  alţii  instinctele  lor  proprii,  exploatează  slăbiciunile,  nevoile 
momentane, mâna de pământ din care omul este zidit. Mecanismul statului, favorile de care el dispune, persecuţiunile şi 
presiunile ce le poate exercita sunt prea puternice faţă cu o societate discompusă ca a noastră, unde voinţa politicianilor 
nu se sfarmă nici de stânca unei aristocraţii istorice, nici de organizări puternice ale ramurilor de muncă industrială; 
unde statul este un institut de întreţinere pentru oameni cari n-au nici o ocupaţie, ba adesea nici capacitatea unei 
ocupaţii serioase.
Faţă cu aceste varii nevoi sociale, lupta ideilor conservatoare este desigur mai ingrată decât la naţiile istoric 
închegate, cu tradiţii, cu datine, cu un puternic şi pururea întineritor geniu naţional. De veninul inoculat al unor culturi 
străine, a căror forme goale le-am adoptat fără a le fi pătruns spiritul, s-a discompus organizaţia veche, biserică, familie, 
corporaţii ş.a. şi în locul lor n-a venit nimic acătării.
În asemenea stare de lucruri, unde pentru reconstruirea edificiului dărâmat încap o mulţime de păreri diverse, e 
cu putinţă ca diversitatea să fie mai mare într-un partid ţinut la un loc prin comunitate de principii decât în unul bazat pe 
interesul comunal venirii la putere. 
Această diversitate de păreri, îndreptăţite desigur, dar numai unele potrivite cu situaţia şi cu interesele naţionale 
ale ţării, au fost nu numai sorgintea fantaziilor despre constituirea unui nou partid, ci totodată, obiectul oarecăror 
manopere diplomatice din partea bizantinilor de la putere.
De cîte ori un conservator s-ar fi părut a avea opinii deosebite în cutare sau cutare cestiune el era încurajat, i se 
ataşau ambasadori anume cari să-l întărească în dizidenţa lui, i se propunea un portofoliu pentru realizarea ideilor lui. 
Astfel demagogul d. C.A. Rosetti se arăta gata a oferi, în aparenţă, sprijinul său proiectelor de reformă ale d-lui Carp, 
deşi ele, naţionale îndealtmintrelea, nu sînt liberale în sensul roşu al cuvîntului. Totdeuna au încurajat în conservatori 
ideea că cu roşii se poate face treabă, cu ei se poate aşeza statul român pe temelii mai solide, se poate reîntineri prin o 
sănătoasă organizare a muncii şi a culturii.
Succesul acestor încurajări nu e deloc mare; a avut însă drept rezultat de-a izola o seamă de oameni eminenţi, a 
steriliza activitatea lor în viaţa publică, deşi mulţi din ei aveau tocmai calităţile necesare pentru a o determina în folosul 
ţării.
Dar să admitem că în adevăr dezgustul de ceea ce se petrece în ţară la noi, scîrba de politica apetiturilor, 
expedientelor, vicleniilor pe care o practică partidul roşu ar face pe conservatori să renunţe la opoziţie ori la vro 
activitate în viaţa publică.
Înceta-va opoziţia în genere prin aceasta?
Nu, ea n-ar înceta, dar departe de-a fi legală ca pînă acum, departe de-a se mişca pe terenul reformelor posibile 
sau practice, va începe a se recruta din alte elemente şi va aluneca pe căi greşite, poate chiar mai mult decît greşite. 
Cine ştie daca spiritele vor putea suporta darea în întreprindere a unei ţări întregi pe mîna unei companii de exploataţie? 
Cine garantează că meritul nedreptăţit, că ştiinţa înlăturată, că caracterul energic înlăturat nu vor devia pe căi 
periculoase, cu atît mai periculoase cu cît vor fi sfinţite prin spirit de sacrificiu, sfinţite de fanatismul naţional? Daca 
pentru omul ce voieşte îndreptarea stărilor de lucruri din patria sa pe cale legală, liniştită, nu va mai rămînea mijloc de-a 
o face nu va pune oare binele, fie chiar rău înţeles, al ţării mai presus de legi, de instituţii, de tot?
Oare spiritul timpului nu e destul de turbure, destul de încărcat cu idei socialiste şi nihiliste, cu demagogie 
internaţională pentru a găsi şi la noi adepţi şi a constitui o opoziţie şi mai roşie a unui guvern roşu?
Şi, de vreme ce nimic nu e etern în lume şi orice partid trebuie să cază odată, în faţa cui ar rămînea coroana în 
momentul în care împrejurările ar sili pe roşii să se retragă?
Iată împrejurări cari ar trebui să facă pe guvernamentali să nu se bucure de ştirile, îndealtmintrelea false, despre 
constituirea unui nou partid al ,,Junei drepte", împrejurări cari ar trebui să preocupe şi Coroana, al cărei interes 
bineînţeles e de-a avea în opoziţie un partid cu instincte legale şi capabil de-a guverna.
 
[26 septembrie 1881]
 
 
[„BROŞURA D-LUI G. MÂRZESCU..."]
 
Broşura d-lui  G.  Mârzescu  intitulată  Cîteva observaţiuni asupra legislaţiunii şi  organizării judiciare ne 
îndeamnă să ne mai întoarcem cîteva monente la cestiunea aceasta.
Deputatul colegiului III de Iaşi recapitulează multe din consideraţiile aduse în aceste coloane, le întemeiază însă 
pe citate din mari jurisconsulţi.
Astfel maimuţăriile comise bunăoară de la 1864 încoace de cătră oameni pretinşi serioşi şi de stat află în broşura 
d-sale următoarea caracterizare:
 
Am împins atît de departe spiritul de asimilare cu Francia încît am căutat ca pînă şi prin uniforma magistraţilor şi advocaţilor, 
adecă prin o imitare puerilă,, să dovedim Europei că merităm a ne înălţa la rangul statelor civilizate.
Cu o iuţeală demnă de toată lauda Tribonianii noştri s-au pus de au tradus legile civile ale Franciei.
Găsim în legile noastre dispoziţiuni cari n-au la noi nici o tradiţiune şi nici un trecut istoric ...
Din acest punct de vedere li se impută cu drept cuvânt codicilor noştri că sunt o operă incoerentă , adusă din străinătate. 
Mai mult decât atâta ; multe din tradiţiunile noastre naţionale au fost îmbrâncite , ca să zic aşa, cu dispreţ şi în locul lor introduse 
idei şi principii nouă ...
Adevărul filozofic că legile trebuiesc să fie espresiunea deprinderilor şi moravurilor naţionale ale unui popor la noi a fost 
întors pe dos, căci prin legi am introdus idei nouă,  creând  moravuri şi deprinderi la cari nu zic majoritatea, dar  unanimitatea 
poporului român nici visase măcar.
 
Ca probă despre aceste înnoiri nepricepute de popor, nepricepute de magistraţi chiar, d. Mârzescu citează câteva 
cazuri:
 
Maximele din dreptul francez că mortul chiar [î]şi trece proprietatea sa la cel viu (le mort saisit le vif ) prescripţiunea 
instantanee  a lucrurilor mobile  (en fait de  meubles possession vaut titre  ) ;  — translaţiunea  proprietăţii prin simplul 
consimţământ ; — materia absenţei ; — divorţul prin consimţământul mutual ; — împărţeala succesiunei că este declarativă şi 
nu atributivă de proprietate; — succesiunea copiilor naturali; — formele şi teoria condiţiunilor relative la testamente , legate şi 
donaţiuni între vii; — societatea de achiziţiuni între soţi ; — ipotecile şi privilegiile; — şi alte multe teorii cu totul nouă au fost 
introduse în ţară într-un mod atât de brusc încât mi s-a întâmplat să aud chiar foşti membri de Divan, ex - directori ai Ministerului 
de Justiţie, dacă nu chiar foşti miniştri — toţi după legea organică a Curţei de Casaţiune constataţi încă ca destoinici de-a mai 
funcţiona în cel mai înalt tribunal judiţiar din ţară — dându-le esplicări ce te făceau să pufneşti de râs ! ! ...
 
Iată ceea ce constată d. Mârzescu , ceea ce ştim cu toţii, de vreme ce e un secret public.
Iată lucruri pe cari le repetăm de ani încoace cu stăruinţă. Cum se putea să fie altfel când oameni fără tradiţii, 
fără simţ istoric, fără iubire pentru trecutul acestei ţări, moştenit în datine, în limbă, în legi, au stătut stăpânitori ţării? 
Cum se putea altfel când elementul determinant, tipic, al acestei ţări n-au mai fost românul, cum l-au făcut Dumnezeu şi 
împrejurările, ci omul in abstracto, din câteşipatru marginile lumii, homo Platonis .
Şi într-o asemenea stare de lucruri, când legile noastre sunt obiectul unei ştiinţe străine, ce trebuie deprinsă prin 
ani de studiu pentru a se aclimatiza şi a trece de acum înainte în datinele noastre, garda alegătoare, comandată de onor. 
Serurie va decide cine ştie în adevăr dreptul, cine nu?
Exemplele citate de d. Mârzescu sunt faţă.
Întrebăm pe inginer, pe medic, negustor, episcop daca ştiu ei de ce e vorba în exemplele de mai sus.
P-ici pe colo vor pricepe cîte un cuvânt , în genere însă nici vor înţelege de ce e vorba.
Totuşi ei să fie chemaţi a distinge pe cel ce ştie aceste lucruri de cel ce nu le ştie, totuşi episcopul să decidă dacă 
cineva cunoaşte deosebirea între „împărţeală  declarativă şi atributivă ", pălărierul asupra ,,prestaţiunii instantanee a 
lucrurilor mobile" şi altele asemenea.
Electivitatea nu se invocă ca un mijloc de avea buni judecători, de vreme ce colegiele electorale sunt tot atât de 
profunde în materie juridică ca şi în cea medicală , fizico - mecanică , farmaceutică . Ea se cere ca un drept ce ar rezulta 
din Constituţiune, care declară că toate puterile statului  emană  de la naţiune. Puterea judecătorească fiind una din 
puterile statului, trebuie să emane de la naţiune.
Cestiunea  emanării  de la naţiune nu este însă o cestiune de electivitate. Puterea judecătorească  emană  de la 
naţiune în înţelesul că în hotărârile ei nu se ia după voinţa arbitrară a şefului statului, nu după voinţa judecătorilor, ci 
aplică voinţa naţională, codificată în legi. Daca cei ce execută legile ar trebui să fie aleşi, atunci ar trebui numiţi prin 
alegere şi ofiţerii din artilerie, şi profesorii de chimie şi fiziologie; atunci sufrajul ar trebui generalizat asupra tuturor 
ramurilor de activitate publică, de vreme ce toate emană de la naţiune, întru cât priveşte voinţa ce le-a înfiinţat şi le-a 
organizat activitatea.
Supuse electivităţii sunt în toate ţările organele acelea cari esprimă şi formulează voinţa cetăţenilor.
Voinţa colectivă se formulează de către cei aleşi în lege generală;  voinţa unei părţi a ţării, în corpurile de 
administraţie judeţană şi comunală, se traduce în măsuri şi dispoziţii ce au putere de lege în  circumscripţiunile 
respective. Dar această voinţă esprimată şi formulată în articole, în  paragrafe  , în  alineate  , omul tecnic, omul cu 
cunoştinţe speciale o aplică. A fost fără 'ndoială voinţa naţională de a avea universitate, dar pro- 
fesorii nu sunt aleşi de colegii; voinţa formulată de Parlament de-a avea drum de fier, dar ingineri l-au construit; voinţa 
codificată ca relaţiile juridice dintre părţi să fie astfel regulate cum sunt omul ştiutor de legi şi de drept o aplică; tot 
astfel precum voinţa naţională de-a se apăra în contra invaziei străine o aplică nu delegaţii aleşi ai colegiurilor , ci 
artileristul , cu tunul, infanteristul , cu baioneta.
E curios şi caracteristic pentru starea în care se află spiritele din ţară că ne vedem nevoiţi a espune asemenea 
lucruri elementare, a arăta că toată lupta între constituţionalism şi absolutism este o luptă pentru determinarea voinţei 
statului. Cine o determină sub absolutism? Regele cu Consiliul său de Stat. Cine sub constituţionalism? Toţi cetăţenii. 
Cine sub feudalism? Clasele istorice. Unde nu e vorba de voinţă, nu poate fi nici vorba de alegere.
Mai e oare îndoială că în privirea judecătorilor nu poate fi vorba de voinţa naţională, care stă codificată şi 
emanată demult pe masă, şi că judecătorul n-are alt de făcut decât să subsumeze cazurile ce i se prezintă sub paragrafii 
acestei voinţe? Să zică: cazul tău e cutare, după voinţa naţională ce stă dinaintea mea el se cuvine să fie pus sub 
paragraful cutare?
Cumcă puterea legiuitoare emană direct din alegerea naţiunii e natural, de vreme ce aceste corpuri sunt tocmai 
organul menit a-i formula voinţa în paragrafe de lege. Dar cea executivă şi cea judecătorească nu mai au de stabilit şi de 
formulat această voinţă, ele au numai s-o aplice. Un deputat nu e servitor al statului; un administrator, un judecător da. 
EI are să aplice ceea ce i s-a dictat şi condiţiile prin cari se constată aptitudinea lui de-a le aplica sunt altele la jurist , 
altele la militar, altele la administrator, altele la medic, profesor, mecanician ş.a.m.d.
 
Pentru numirea judecătorilor d. Mârzescu propune concursul, ceva analog cu examenul de stat din Austria şi 
Germania. Aceasta ni se pare în adevăr singura cale pentru a asigura în cele mai multe cazuri înaintarea ştiinţei şi 
meritului în ierarhia judecătorească.
 
[27 septembrie 1881]
 
 
[„N-A TRECUT MULT ..."]
 
N-a trecut mult de când în unul din porturile Engliterei a apărut o corabie încărcată cu 600 000 de kilograme de 
marfă. De provenienţă din şesul Dunării de Jos, încărcătura corabiei a fost trimisă la moară, măcinată şi vândută . Dar 
nu era grâu ceea ce adusese corabia, nu cereale măcinase moara engleză, ci o marfă ciudată, neauzită pân - acuma ... 
oase omeneşti. Făină de oase omeneşti a fost vândută spre a îngrăşa ogoarele Engliterei.
Ale cui erau acele oase?
Ale soldaţilor căzuţi înaintea Plevnei, ni se spune.
Bulgarii recunoscători au dezgropat pe ruşii, pe românii cari au căzut pentru eliberarea patriei lor, pe turcii lui 
Osman şi i-au vândut . Amestecaţi astfel, bieţii cazaci de la Don, dorobanţii din Vaslui şi Vrancea, ostaşii din trei 
continente ale împărăţiei osmane , toţi la un loc au pornit la moară, sub a cărei pietre grele scrâşneau oasele vitejilor 
pentru a forma gunoiul trebuincios utilitarismului englez.
,,Milowie " se chema acea corabie cu morţi; un nume ce merită a fi ţinut minte.
Nu ştim de ce astăzi, a doua zi după aniversarea a douăzeci şi cincea a „Românului", ne aducem aminte de-o 
vorbă a d-lui Dumitru Brătianu, care, suindu-se pe scaunul de prezident al Adunării, a comparat pe coreligionarii săi cu 
nişte putregaie care se macină de sine. 
Măcinatu-s-ar -fi oare ţara aceasta întreagă cu oamenii ei fără veninul descompuitor adus din Fanar, fără ca 
asemenea venetici să fi avut influenţă asupra  destinelor  ei?  Stinsu-s-ar  fi orice patriotism adevărat, orice iubire de 
adevăr , fără ca să existe o asemenea moară a sufletelor moarte, o anume organizare care să încurajeze corupţia şi 
trădarea,  un anume  partid în  ochii  căruia  fărădelegile  ,  viciile,  ignoranţa  şi  lipsa de omenie  să  fie  titluri de 
recomandaţie?
Credem că nu. Răul pe care l-a făcut ,,Pseudo - românul " în douăzeci şi cinci de ani, apucând între pietrele 
clevetirii şi invidiei, a batjocurii şi vicleniei, tot ce ţara aceasta avea respectabil, onest şi de caracter, tot ce ea avea 
vechi şi tradiţional, întemeiat pe dreptate şi bună credinţă , e un rău ireparabil , şi strein a trebuit să fie omul, arhistrăin , 
care se bucură astăzi că ţara sa seamănă Franţei tot aşa precum o cocotă de stradă ar semăna c-o împărăteasă. Din 
ţăranca sprintenă , vioaie, deşteaptă, cum era România acum douăzeci şi cinci ani, aceşti străini au ajuns în sfârşit a face 
această lume spoită , bolnavă, plină de paraziţii Orientului şi Occidentului, o lume matură pentru spital.
Şi ieri în sala teatrului s-au serbat aniversarea acestei gradate înstrăinări , aniversarea morii sufletelor moarte, 
ridicându-se toasturi în onoarea morarului grec, C.A. Rosetti.
Fără deosebire s-au aruncat sub pietrele  morii  toată fiinţa ţării acesteia; toate instituţiile, tot trecutul, toate 
datinele;  vertebrele  noastre istorice şi morale, familiile noastre vechi, amestecate în origine cu însuşi începuturile 
neamului românesc, Domnii noştri drepţi şi viteji, gloria noastră,  sângele  şi sudoarea, ochii  înţelegători  şi inimele 
înalte,  zdrenţele  lui Şincai şi capul lui Tudor, pentru a se măcina din ele acea  imundă  făină ce hrăneşte o pătură 
superpusă de străini, străini de aceeaşi origine cu Simeon Mihălescu, de aceeaşi origine cu aciia cari au  vândut 
vertebrele materiale ale soldaţilor noştri corăbierului englez.
,,Milowie" ar trebui să se cheme gazeta ,,Românul" după douăzeci şi cinci de ani de activitate.
În adevăr măreaţă operă!
Sărac şi pribeag, având drept unică zestre viclenia şi cinismul, aruncat prin cine ştie ce întâmplare pe pământul 
nostru, străin pentru el, d. C.A. Rosetti au aflat curând în Carada şi în alţii semeni ai cugetului şi ai originii lui. Acum, 
când e în culmea operei sale, nu trebuie să fie oare mândru de ceea ce vede în urmă?
Odinioară  o biserică  plină de oameni,  toţi  având  frica lui Dumnezeu, toţi  sperând  de la el  mântuire  şi 
îndreptându-şi vieţile după învăţăturile lui; azi acea biserică stă pustiită prin necredinţă şi nevoi. Spiritul speculei, a 
vânătorii după avere fără muncă şi după plăceri materiale a omorât sufletele.
Odinioară o clasă dominantă puţin numeroasă, incoruptibilă şi păstrătoare a tradiţiilor ţării; azi dasupra oameni 
îmbogăţiţi prin camete , prin specule, prin ruina altora. Odinioară o organizaţie a muncii putând a rezista străinilor; 
astăzi acea muncă discompusă breaslă cu breaslă, sterilizată prin năvălirile negoţului străin. Odinioară legi răsărite din 
însuşi datinile şi deprinderile poporului, azi codici întregi traduşi din franţuzeşte. Odinioară o dreaptă cumpănire între 
mijloace şi trebuinţe, azi deprinderea de mii de trebuinţe străine, în desproporţie cu puterea de producere a ţării. 
Odinioară populaţia creştea şi se înavuţea ; azi se înavuţesc străinii, iar populaţia străveche se stinge pe zi ce merge. 
Din oasele ei măcinate de greutăţile impuse de aceşti feneanţi răsar şi se hrănesc Caradalele, Costineştii, Pherikyzii şi 
cum i-o fi mai chemând .
,,Milowie" ar trebui să-i cheme pe toţi.
 
[29 septembrie 1881]
 
 
[„ACUM, CÂND STATUTELE ..."]
 
Acum, când statutele Creditului Mobiliar sunt promulgate şi acţiile [î]şi caută loc la bursă, aşteptăm ca timpul să 
arate dacă prevederile noastre, sau mai bine zicând ale specialiştilor financiari pe cari i-am citat, se vor confirma sau nu, 
dacă activitatea socie - 
tăţii va apuca pe clina jocului şi a agiotajului sau se va mănţine strict în cercul afacerilor solide de comerţ şi de 
întreprindere.
Faţă însă cu ştirea colportată că titlurile nouăi Societăţi stau deja la bursa franceză cu o sută şi mai bine peste 
pari, ne permitem a reproduce din „France  financiere  " următoarea descriere a situaţiei pieţei de efecte a Franţei, 
precum şi a stării în care se află nenumăratele institute de credit.
 
Treceţi fără îndoială c-un ochi distras — zice ,,La France financiere " — asupra tabloului pe care-l facem tot 
la trei luni asupra numărului societăţilor cari s-au format.
Dacă însă v-aţi da osteneala de-a citi numai totalul sumelor ce i se cer publicului, aţi trebui să rămâneţi în 
uimire.
Dar uimirea ar fi şi mai mare dac-aţi şti  cum  sunt constituite  cea mai mare  parte  din aceste  societăţi.
Vă pot cita multe din cele mai mari, al căror capital sec urcă la multe milioane şi a căror acţionari nu există 
decât în imaginaţia fondatorilor, ceea ce nu-i împiedecă pe aceştia de a merge cu gravitate la notar şi de-a declara că 
tot capitalul a fost subscris şi cu în acelaşi timp a patra parte a fost vărsată în numerar.
La trebuinţă, această a patra parte în numerar se depune pe masa notarului, care nu poate decât constata ceea 
ce vede, pentru că n-are altă misiune, deşi în cele mai multe cazuri el ştie foarte bine că aceşti bani au fost luaţi cu 
împrumut pentru câteva ceasuri numai.
Da, în Paris se găsesc oameni cari au profesia de-a împrumuta bani pentru constituirea societăţilor şi puteţi fi  
siguri că li se plăteşte foarte scump acest serviciu. Cu toate astea ar trebui să fie mai puţin aspri, pentru că au obiceiul 
de-a duce banii ei singuri la notar şi de-a-i readuce cu grijă îndărăt, astfel că în realitate nu se espun nici unui rizic.
În alte cazuri e destul dacă s-aduce poliţa unei case de bancă, sau chiar casa de bancă care subscrie ea însăşi 
se mărgineşte la o simplă pasare în scripte, care se contrapasează a doua zi.
Şi nici e cu putinţă ca să fie altfel, pentru că niciodată Franţa n-ar putea. cu toate enormele ei economii, să 
subscrie sumele şi mai enorme ce i se cer.
Precum vedeţi cea mai mare parte din societăţi se fondează aproape fără bani, însă promotorii lor [Î] şi fac 
totdauna socoteala cu rentierii , de la cari speră că-i vor descărca de-o parte a sarcinei lor.
Dacă scopul s-ar putea ajunge în totalitatea lui, dacă în realitate, la capătul câtorva luni, acţionarii fictivi de 
azi ar fi reprezentaţi prin acţionari serioşi, răul n-ar fi considerabil, căci Societatea ar putea de bine de rău să-şi 
[î]mplinească programa.
Dar, din nenorocire, nu este astfel şi  nu poate f i astfel   pentru cuvintele ce le vom da.
Rezultă deci că aceste societăţi n-au decât resurse slabe la dispoziţia lor, pentru că n-au putut plasa decât o 
parte minimă a capitalului  lor şi  astfel ele sunt menite la o moarte sigură.
Toate silinţele lor tind dar de-a căuta să trăiască timp de trei ani pentru a scăpa de legea penală, care-a fixat 
acest termen ca limită extremă a intervenţiunii ei.
Societăţile de cari vorbesc au fost organizate de oameni fără resurse serioase sau suficiente şi, daca rentierul 
binevoieşte a lua informaţii înainte de a-şi da banii, arareori se va înşela sau va cădea în cursa ce se întinde  
credulităţii lui.
Dar aci suntem în cazul în care cea mai vulgară prudenţă se poate feri.
Sunt alte cazuri din nenorocire unde lucrurile au fost aranjate în aşa chip şi combinate cu atâta arte încât 
trebuie să fie cineva din breasla aceasta pentru a scăpa cu siguranţă, de primejdie.
Primejdia serioasă nu vine în adevăr decât de la societăţile cu capital mare cari oferă o afacere publicului. Nu 
le înglobez pe toate, căci sunt escepţii onorabile, dar adevărul se aplică la generalitatea lor, care e foarte numeroasă.
Era un timp, nu tocmai depărtat, în care  emisiunile publice reuşeau încă.
Astăzi lucrurile s-au schimbat şi nu voi fi dezminţit de nimeni  daca afirm că, la zece emisiuni , nu  sunt două 
cari ar avea un succes real; mai totdeauna sau  foarte  des cel puţin acest succes trâmbiţat prin foi ascunde un eşec.
Subscripţia publică nemaimergând , oamenii bogaţi, societăţile puternice au avut recurs la o nouă combinaţie: 
sindicatele .
O asociaţiune de capitalişti se formează care subscrie în adevăr şi face vărsământul cerut de lege; apoi, cu 
sprijinul unei largi publicităţi, bine orânduite , vinde publicului acţiunile societăţii în folosul comun al asociaţiunii .
Aci publicul e şi mai amăgit decât altă dată, pentru că nu i se vând acţiunile al pari; nu i se dau decât c-o 
majoraţiune de 15 la sută, ba de mai mult chiar.
Dar mai extraordinar e că se găsesc totdeauna cumpărători în asemenea caz şi e greu să fie altfel pentru că 
publicitatea e aranjată astfel că răsună în acelaşi timp în 100 — 200 de ziare financiare, făr' a mai vorbi de cele 
politice cari zilnic vin a se adăoga la acest concert puternic.
Auditorii sunt dar obligaţi a admira frumuseţea piesei muzicale, pentru că nu există nici o notă discordantă . 
Aplauzele pornesc de la ei înşii; apoi vine colecta sub formă de  cerere de acţiuni şi aceasta a fost totdauna spornică.
Însă iată şi sfârşitul concertului, sfârşitul comediei.
Cursul acţiunilor nu e susţinut, pentru că toate sunt vândute şi când publicul adevărat, cumpărătorul, vrea să 
vânză , nu mai găseşte pe nimeni care să cumpere.
De acolo baisse considerabile cari adeseori nu se opresc la pari, aşa încât adeseori nu poţi .scoate o sută de 
franci pe o acţie ce-a fost plătită cu 350 fr.   
Daca imprudentul cumpărător vrea să se plângă află răspunsul pe care l-am căpătat noi, cari am cerut pentru 
un client ruinat o mică favoare , aceea de a-i lua titlurile c-o pierdere de 50%. 
,,Societatea e regulat constituită; clientul d-tale nu e copil; a trebuit să ştie ce face. Noi nu-i putem ajuta nimic".
Clientul nostru e în adevăr în faţa unei societăţi foarte regulat constituite şi prin aceasta e ruinat cu toată buna 
regulă.
Ceea ce spunem e-o istorie ce se întâmplă în toate zilele şi, în proporţie mai mare ori mai mică, toţi au fost 
victimele acestei spoliaţiuni legale.
Am arătat astfel cele două moduri după cari se constituie societăţile astăzi; în amândouă cazurile publicul [î]şi 
pierde banii.
Suma societăţilor fiind considerabilă în acest din urmă timp, importanţa abizului săpat pentru biata economie, 
atât de penibil adunată, e evidentă.
Se întâmplă azi ca portofoliile să fie tixite cu  titluri cari n-au absolut nici o valoare, decât de nume.
De acolo o neîncredere estremă pe care ne voi s-o blamez , dar care există în fine. Nu regret decât un singur 
lucru, că n-a existat acum zece ani. Am fi avut mai puţine ruine de deplâns , mai puţine de prevăzut.
Trebuie să vă depărtaţi de asemenea societăţi ca de un inamic care se apropie sub masca amiciţiei , ceea ce se 
va  întâmpla  cu toate societăţile acestea este că vor  lichida  şi,  activul  lipsind, nu va  rămânea  acţionarilor altă 
mângâiere decât de-a păstra în portofoliul lor titlurile ca pe nişte martori neputincioşi ai credulităţii lor.
Această lichidare va fi teribilă.
 
Asupra activităţii acestor societăţi ,,La France financiere" adaogă următoarele:
 
Cheltuielele generale, adecă  retribuţiunile  personalului administrativ,  sunt atât  de mari  încât  ar  mânca 
dobânda legiuită a capitalului social daca el ar fi plasat în rentă sigură de stat sau în valori de prima ordine.
De-acolo imperioasa necesitate de-a recurge, pentru sporirea veniturilor, la alte mijloace, între cari în prima 
linie figurează operaţiunile de bursă. Daca operaţiunile de bursă s-ar traduce în simple împrumuturi pe titluri pericolul 
n-ar fi considerabil. Din nefericire nu e aşa, ci în jocul  propriu zis  administratorii caută beneficiile ce le  sunt 
indespensabile pentru a distribui o dividendă acţiunilor lor.
Dar când vorbim de beneficii vorbim de pierderi.
Când un jucător câştigă trebuie să fie cineva care pierde.
Nimic nu e dar mai puţin sigur decât izvorul acestor beneficii şi un om cu minte nu poate admite ca norocul să 
favorizeze totdauna aceeaşi societate.,
Astfel, pentru a ascunde pierderile, se umplu portofoliile c-o sumă de valori de o negociaţie mai mult decât grea 
la bursă, dar a căror prezenţă e de ajuns pentru a împlini deficitul şi a permite distribuirea dividendei ordinare.
Cursuri practicate cu abilitate în momentul  confecţiunii inventariului  permit comisarului a face un raport 
favorabil asupra compunerii portofoliului şi festa e jucată.
Astfel liniştea reîncepe pentr-un an, în timpul căruia se vor reîncepe aceleaşi operaţiuni, pentru a sfârşi în 
acelaşi chip.
Portofoliul a o sumă de societăţi ne-ar prezinta curioase destăinuiri şi ar dezvăli ceea ce indicăm .
Iată un rău, un viciu serios, pe care-l supunem luării aminte a cititorilor noştri.
 
Iată dar descrise  atât  natura  cât  şi activitatea societăţilor al căror obiect nu este creditul real, întemeiat pe 
proprietate sau pe afaceri sigure de negoţ, ci pe comerţul de titluri a unor întreprinderi viitoare. Se poate ca reclama, 
tipărită pe pagina întâia a mai multor ziare din Bucureşti, că titlurile Creditului Mobiliar se cotează peste pari să fie 
adevărată şi totuşi asta nu va fi cu mult mai mult decât o manoperă de bursă, de vreme ce valoarea unui titlu nu se poate 
determina decât prin produsul întreprinderii ce el reprezintă. Cari sunt întreprinderile pe care Creditul Mobiliar le are în 
vedere, care produsul lor probabil?
 
[30 septembrie 1881]
 
 
ECOURILE BANCHETULUI
 
Estragem din discursul d-lui Emil Constinescu următoarele floricele:
 
Acest model de bust chemat a fi transformat în bronz, va sta în sala  redacţiunei  jurnalului ca un model  de 
activitate, şi peste  cincizeci de ani când poate !!  nu vei mai fi.
 
Un model de bust care va fi un model de activitate iată un model de stil! D. Rosetti, care are 68 de ani, peste 50 
de ani nu va mai fi poate! 68 şi cu 50 făcând 118 ani, acel poate dovedeşte mai mult la d. E. Costinescu o inimă bună 
decât un cap sănătos. 
Concluzie: A face din Costineşti, acum sase ani fără cizme , milionari este o mare minune, dară a face din ei 
deputaţi, scriitori însemnaţi şi oameni de stat este o minune de zece ori mai mare. D. C. A. Rosetti a făcut aceste două 
minuni. Cum dar să i se tăgăduiască numele de om mare? Cum să nu ne asociem şi noi la omagiurile care i se aduc, 
împreună cu Beizadea Mitică şi M. Sa Regele.
 
[30 septembrie 1881]
 
 
[„ÎN AUSTRO-UNGARIA, UNDE EXISTĂ ..."]
 
În Austro-Ungaria, unde există  atâtea naţionalităţi, aspiraţiunile politice ale acestora nu rămân fără influenţă 
asupra relaţiilor esterioare ale monarhiei. Pe de altă parte relaţiile interioare, gradul de autonomie şi de determinare de 
sine care se acordă deosebitelor rase ce locuiesc m monarhia vecină e adeseori determinat de apropierile pe cari le 
esecută cabinetul faţă cu vrouna din puterile străine.
În principiu s-a hotărît bunăoară o întâlnire între împăratul Francisc Iosif şi Alexandru III al Rusiei. De această 
întâlnire se leagă mii de speranţe, dar şi mii de nemulţămiri înlăuntru ca şi-n afară. În momentul în care s-a şoptit 
despre o asemenea întâlnire se face un mare tărăboi de absolută autonomie în Camera provincială croată din Agram ; 
sârbii catolizaţi  ai celor trei regate de la sud ar vrea să anexeze jumătate Peninsula Balcanică şi să înfiinţeze sub 
auspiciile Habsburgilor o împărăţie de miazăzi; cehii se propun a însoţi pe împăratul în călătorie şi a se prezenta şi ei 
ţarului ca reprezentanţi ai slavilor din monarhie; bucuria în tabăra slavilor e mare.
Dar în acelaşi timp se văd nemulţumiri din partea germanilor din monarhie, ba chiar din partea celor de din afară 
de marginile ei.
Astfel ziarul ,,Tribune  " din Berlin pretinde a i se fi scris din Petersburg că cestiunea  întâlnirii  împăratului 
Austriei cu al Rusiei atârnă de guvernul din Berlin.
În principiu ea e hotărâtă , dar baza acestei întâlniri cată să se creeze în Berlin, şi în toate împrejurările Austro-
Ungaria trebuie să facă, în interesul păcii, concensiuni obligatorii. Sferele dominante din Berlin nu mai sunt atât de 
neutrale faţă cu mişcarea slavă din Austria precum s-ar părea; câtva timp aşa a fost, căci se aveau în vedere turburările 
din Orient şi era vorba de a se înlesni, sub firma slavismului, presiunea Austriei asupra ţărilor balcanice, presiune 
necesară în contra înaintării Rusiei. Dar în timpul din urmă s-au întors foaia.
De  când  elementele  germane  de  lângă  Dunăre s-au  ridicat  cu  atâta  putere  încât  se pot  naşte turburări 
constituţionale  direcţiunea  afacerilor  străine  ale  Germaniei  cată  să  se  aştepte  la  manifestări  demonstrative  ale 
sentimentului naţional german, o consideraţie care înlăturează pe cea care o avea pentru influenţa austriacă în Orient. 
Ţarul a dat în privirea Orientului asigurări atât de leale încât , despre partea aceasta, nu există deocamdată nici o temere.
Dar în Austria slavismul nu poate face şi mai mari progrese. În privirea aceasta s-au născut un schimb direct de 
idei între cei trei monarhi, precum şi între miniştri, principele Bismark şi baronul Haymerle. De-o săptămână încoace 
mişcarea aceasta vie s-a comunicat şi cabinetului Taafe . Conducătorii cehilor au avut ocazia de-a afla că guvernul nu 
se va mai pleca esclusiv numai dorinţelor lor, de vreme ce consideraţia pentru mănţinerea bunelor relaţiuni cu vecinii 
exige neutralitate şi înlăuntru.  Curând  se va observa retragerea cehilor. Agitaţiunea panslavistă, care a rămas fără 
influenţă în Petersburg, va fi privegheată de acum înainte în Viena cu toată asprimea, ca şi socialismul, de vreme ce s-a 
stabilit înţelegerea că Rusia nu va vedea în urmărirea panslavismului un act de ostilitate. Numai sub asemenea auspicii 
împăratul Germaniei va putea să asiste cu spiritul la întâlnirea ţarului cu împăratul Austriei, întâlnire ce nu va fi în 
folosul cehilor; numai aşa 
se poate imagina o înţelegere între cei trei monarhi şi numai aşa se va şi stabili. Nici nu se poate imagina pentru 
Imperiul german o întrevedere care ar servi ca introducere sau continuare a unei neînfrânate predominări slave, care ar 
compromite pe ţar. Asupra bazelor întrevederii s-au stabilit deja înţelegere şi, din acest punct de vedere, întâlnirea va 
avea o însemnătate aproape tot atât de nemăsurată ca şi cea de la Danzig .
 
[1 octombrie 1881]
 
 
[„DIN FRANŢA SE POT CETI..."]
 
Din Franţa se pot ceti pururea lucruri interesante.
Mai mulţi deputaţi au plecat în Africa să vadă de aproape starea lucrurilor de acolo şi să-şi adune material spre a 
combate guvernul.
O foaie medicală, ,,Gazette hebdomadaire ", publică un articol care arată mizeriele sanitare ale trupelor franceze 
africane . Le lipsesc medici, medicamente, provizii, paturi şi rufe . Cei îmbolnăviţi de drum au fost puşi în paturile celor 
bolnavi de tifos şi astfel au sucombat acestei epidemii. Alţii, greu bolnavi, au fost puşi pe drum şi au murit din această 
cauză.
Numita foaie mai are o mulţime de alte amănunte îngrozitoare.
Franţa e avută, poate prea avută, dar republicanii fac economii — riscând sănătatea şi viaţa altora — ei sunt 
liberali... în socoteala nenumăratelor suferinţe ale trupelor din nisipurile africane .
Acum francezii au ocupat Tunisul şi forturile lui. Dacă o făceau aceasta acum câteva luni, Republica nu plătea 
înzecit în bani şi sânge .
Foile radiacle din Paris publică următoarea notă :
 
Aducând la îndeplinire rezoluţiunea luată de întrunirea din sala Rivoli, biroul însărcinat cu aranjarea meetingului invită poporul 
din Paris ca dumineca viitoare, la 2 ore, să se întrunească în public în sala Tivoli - vauxhall . Ordinea zilei: Darea în judecată a 
ministeriului. Uşile se vor deschide la o oră. Carte de intrare nu sunt necesare!
 
Lumea aşteaptă cu nerăbdare să vadă dacă guvernul francez va interzice acest meeting îndreptat în contra sa.
Ştim atâta , că la noi guvernanţii de astăzi strigă necontenit: libertatea absolută a presei, libertatea întrunirilor, tot 
absolute libertăţi! Prin urmare ei nu interzic absolut nimic. De ce? Pentru că şiretlicul lor bizantin, instinctiv la sălbateci 
şi la imbecili , le spune că oamenii de treabă nu se ocupă cu afaceri revoluţionare, iar anarhiştii se află numai în tabăra 
demagogilor. Deci:  anarhic  curată, apă  tulbure  , sub firma libertăţii, în care aceşti  vânători  neobosiţi îşi  pescuiesc 
trebşoarele în tihnă şi fără nici o frică.
Cât despre d. Gambetta, el pare că astăzi nu se prea grăbeşte a moşteni cabinetul Ferry . Organele sale caută să 
demonstre  necesitatea unei „lichidări  publice" a vechiului ministeriu, adecă să-şi supună gestiunea unei dezbateri 
serioase parlamentare. Poate că d. Gambetta află acum acri strugurii ministeriali ? Cestiune de gust. De altfel şi d. 
Grevy păstrează încă o tăcere diplomatică, care, pare-ni-se, este semnificativă pentru prinţul ereditar al Republicei. Dar, 
chiar dacă d. Gambetta va forma noul cabinet, situaţia parlamentară tot nu va fi tocmai limpede. În Cameră nici un grup 
nu e destul spre a impune celorlalte. În Cameră sunt 39 deputaţi din centrul stâng , 168 din stânga republicană, 206 
gambetişti , 52 din stânga extremă şi 88 din dreapta monarhistă .
De unde să-şi aleagă d. Gambetta colegii?
 
[2 octombrie 1881] 
[„CURTEA DE APEL DIN IAŞI..."]
 
Curtea de apel din Iaşi, după deliberări urmate, precum şi consiliul Facultăţii juridice al Universităţii de-acolo, s-
au pronunţat amândouă pentru inamovibilitatea magistraturii. Corpul advocaţilor din Iaşi n-a fost convocat pân' acum , 
nu se ştie pentru ce, dar presupunem că guvernul central voieşte să-l lucreze mai întâi prin agenţii săi, plătiţi din fonduri 
poliţieneşti, spre a-l determina în favorul electivităţii. După cât aflăm, daca ar fi fost consultat pân' acum , ar fi respins 
electivitatea.
Toate autorităţile consultante pân - acuma s-au pronunţat în contra electivităţii : Curtea de Casaţie, Curţile de 
Apel din Bucureşti, Iaşi şi Focşani ; ordinul advocaţilor din Bucureşti; Facultatea juridică a Universităţii ieşene .
Pentru  electivitate nu  s-au  rostit  decât  o seamă  de băieţi  cu  coatele  încă  pline  de praful şcoalei  şi al 
conventiculelor socialiste din Paris, oameni cari vor să-şi facă carieră, se vede, sub auspiciile protectoare ale cadrelor 
electorale ale vestitului Serurie.
Ar fi interesant ca tot ce e competent în materie juridică să se pronunţe unanim pentru inamovibilitate , iar 
comisiunea parlamentară care-a consultat aceste autorităţi să se hotărască cu toate acestea pentru electivitate. Ce nu se 
poate la noi ? La Dumnezeu şi-n Ţara Românească toate sunt cu putinţă, zice un proverb vechi.
 
[2 octombrie 1881]
 
 
[„ZIARELE DIN VIENA ..."]
 
Ziarele din Viena recunosc că, prin moartea neaşteptată a baronului Haymerle, i s-a creat politicei austro-ungare 
o situaţie foarte nesigură.
Neaşteptându-se nimenea la un asemenea eveniment, necunoscându-se caile pe care omul de stat le urmărea, 
urmaşul său va trebui să se iniţieze mai întâi în misterile conducerii afacerilor, va trebui să afle în labirint firul Ariadnei 
, tăiat de mâna morţii.
Cazul acesta a umplut lumea austriacă de consternaţiune . Un om de 53 de ani abia, de un temperament pururea 
egal şi liniştit, nu dovedea c-ar fi având în sine germenii unei morţi premature . Chiar în ziua catastrofei , ministrul, 
foarte bine dispus, dictase înainte de amiazăzi mai multe hârtii diplomatice; masa sa era plină de elaborate destinate 
pentru sesiunea delegaţiunilor ; de la 1 la 2 după amiazi lucrase încă împreună cu un şef de secţie. La 2 şi jumătate 
simţi strângeri de inimă. O agonie scurtă, plină de dureri, începu: el espiră în jeţul său, dând strigăte nearticulate de 
durere.
Baronul Carol de Haymerle a fost născut în Viena la 7 decemvrie 1828, era însă de origine dintr-o veche familie 
nobilitară  din Stiria, care  emigrase  în Boemia pe la 1560. În timpul războiului de treizeci de ani familia fusese 
dezbrăcată de drepturile ei nobilitare, în cari o reintegră împăratul Carol VI şi Maria Teresia. Baronul şi-a făcut studiile 
în Academia orientală din Viena, în acel institut escelent în care, pe lângă o sumă de alte obiecte, se predau toate 
limbile orientale vii şi din care au ieşit  pân' acum mulţi literaţi austriaci cari s-au ocupat cu literatura persană , cu 
istoriografia împărăţiei turceşti, cu multe alte ramuri ale vechilor culturi ale Orientului. Numit în anul 1850 adiunct de 
interpret la internunţiatura din Constantinopol, a înaintat în curând , şi în timpul războiului din Crimeea a fost însărcinat 
c-o misiunea specială pe lângă Omer Paşa, comandantul oştirilor turceşti, cu privire la protegerea supuşilor austriaci. El 
a făcut călătoria făr' a fi însoţit de nimenea, printre detaşamentele roitoare ale armatei turceşti, singur şi călare, şi a 
împlinit misiunea spre satisfacţiunea tuturor. În 1857, numit secretar de legaţiune la Atena, în 1861 în aceeaşi calitate la 
Dresda , la 1862 a funcţionat în timpul adunării tuturor suveranilor germani care s-au ţinut la Frankfurt. După războiul 
între 
Germania şi Danemarca a fost trimis ca însărcinat cu afaceri la Copenhaga , unde a izbutit a restabili în curând , în urma 
războiului ce se întâmplase de curând , relaţiile amicale între Curtea sa şi cea daneză. După războiul austro - prusian din 
1866 el a fost delegat la pertratările de pace din Praga şi însărcinat cu misiunea de-a restabili bunele relaţii cu Berlinul , 
ceea ce i-a şi succes. De la 1868 încoace a mai fost însărcinat cu afaceri la Constantinopol, ambasador la Atena, la Haga 
, la Roma.
În fine la 1878 a luat parte ca al treilea plenipotenţiar la Congresul din Berlin, iar după retragerea contelui 
Andrassy a fost numit cancelar al Imperiului.
De însemnat este, şi caracteristic pentru modul cum se păstrează tradiţiile politice în alte state, că baronul era 
dintr-o familie ai cării membri, neam de neamul lor, fuseseră agenţi ai Curţii imperiale; că nu a fost un diplomat 
improvizat, ci a făcut studii pregătitoare la o academie anume destinată pentru creşterea personalului diplomatic al 
Austriei, dându-i-se cunoştinţele necesare pentru a pătrunde esenţa politicei austriace îndreptate spre Orient.
Baronul Haymerle era un om de o arătare elegantă, de-o constituţie gingaşă şi abia de statură de mijloc. Puţin 
încărunţit , atitudinea sa era demnă, umbletul uşor şi elastic. Faţa, cu trăsături fine şi lucrate oarecum în amănunţime, 
trăda semne uşoare de oboseală, pricinuită prin studii ostenitoare , prin muncă necontenită. Glasul său suna încet, dar 
plăcut. în toată fiinţa sa era un amestec de diplomat, de om de lume şi de învăţat.
De cea mai aleasă politeţă cu oricine ar fi intrat în relaţii cu el, nu părăsea niciodată o rezervă rece faţă cu cei ce 
stăteau mai departe de el.
Baronul a încetat din viaţă în ajunul unui eveniment important şi anume înaintea întâlnirii împăratului Austriei 
cu ţarul. Ziarele polone mai cu seamă vorbeau că această întâlnire o să aibă loc foarte în curând . Se vede însă că 
moartea cancelarului o să aibă un efect suspensiv şi asupra acestei întâlniri .
 
[2 octombrie 1881]
 
 
[„PREAOSFINŢIA SA MUSIU CHIŢU ..."]
 
Preaosfinţia sa musiu Chiţu a ieşit prooroc şi făcător de minuni. Hagi Ivat , care s-a încumetat a scoate luna din 
puţ , n-a scos-o aşa de bine la capăt ca Preaosfinţia Sa, vlădica celei mai proaspete divinităţi , descoperite în seara 
banchetului, pe  când  Duhul  Sfânt  se  pogorâse  asupra apostolilor în chip de  udătură  ,  insuflându-le  tuturor darul 
dumnezeiesc al suptului.
Demult am bănuit în adevăr că roşii ar fi  având  parte la crearea universului; dar că unul dintre ei e chiar 
Dumnezelea , închinat de neamul lui Fundescu în biserică de urdă , asta n-am ştiut-o încă.
A ieşit la maidan şi Dumnezelea ciurarilor .
D-lor, zice Preaosfinţia Sa nea Chiţu, ridicându-mă acolo unde prevăzusem că am să mă ridic, am văzut aceasta 
ca prin un apocalips , prin o revelaţiune ca a lui Sf. Ion ...
La început ...
O voce. La început era cuvântul .
Chiţu. Ei bine, la început era „Românul" şi ,,Românul" era Rosetti şi Rosetti era „Românul", şi nimic nu s-au 
făcut din cele ce s-au făcut fără ,,Românul" şi fără Rosetti.
Voi zice, să trăiască ,,Românul" românilor şi să trăiască românii ,,Românului".
Iată cuvintele Preaosfinţitului Chiţu, citate exact din Evanghelia sfântului Ioan Fedeleş.
E prea adevărat că Unirea Principatelor a făcut-o moldovenii; adevărat că cel întâi cabinet al României unite era 
un cabinet Barbu Catargiu, adevărat că secularizarea ave- 
rilor închinate se datoreşte lui Cuza Vodă, împroprietărirea, cu toate defectele ei, lui Cogălniceanu, reforma legislaţiunii 
lui Boerescu şi altora, organizarea serviciului financiar şi întemeierea creditului unui Mavrogheni şi G. Cantacuzino; 
organizarea armatei — lui Ştirbei Vodă, urmărită cu stăruinţă zece ani de zile de generalul Florescu, precum e 
asemenea adevărat că România e în orice caz făptura dinaştilor Basarabi şi Muşatini.
Dar ce sunt toate acestea? Iluzii.
Apocalipsul sfântului Ioan Fedeleş, capitolul Udăturii , gârliciul 32, altfel spune:
,,Nimic nu s-a făcut din cele ce s-a făcut fără Rosetti şi fără «Românul»".
 
Ba nu zău, gluma la o parte, pututu-ne-am -fi aştepta ca d. Chiţu, care trecea de-a puterea fi de om mai serios, va 
ajunge la aşa hal încât să-l declare pe d. C. A. Rosetti până şi identic cu Dumnezeu?
Nu ne vom încerca să punem în relief meritele d-lui C. A. Rosetti. Dacă a nega şi a discompune , a stârpi iubirea 
de trecut şi instinct de adevăr e un merit, desigur că şi viaţa acestui cetăţean e plină de merite.
În opoziţie fiind, se joacă cu bomba lui Orsini , destul de prudent pentru a n-o arunca, nu de alta, dar aruncând-o 
, ar fi făcut poate cunoştinţă c-un alt cordon, mai ţeapăn decât acela al Stelei României. Dar se joacă cu acea bombă , 
ameninţând în dreapta şi-n stânga , neavând însă nicicând curajul de-a o face să esplodeze .
La putere fiind, devine tipul slugărniciei şi al linguşirii . Nicicând regele sau regina n-au văzut în ţara noastră, 
unde desigur e destulă plebe cosmopolită ridicată din gunoaie, slugarnică prin natura ei, niciodată, zicem, n-au văzut un 
om mai prosternat dinaintea mărimii lor pământeşti , mai gata de a-şi renega tot trecutul, de a-şi abjura principiile, de-a 
fi apostol al propriilor sale învăţături decât pe acest republican
Să trăiască românii « Românului» zice d. Chiţu.
O dorinţă foarte justificată din punct de vedere bugetar.
Românii ,,Românului"  sunt  bunăoară d.  Câmpineanu  , cu 40000 franci leafă; d-nii Fălcoianu, Stătescu, 
Costinescu, asemenea cu zeci de mii de franci lefuri anuale;  cumulardul  prinţ Dim. Ghica, care e în acelaşi timp 
prezident la Societatea Dacia — România, la Creditul Financial Rural, la Regia tutunurilor, la drumul de fier Suceava 
— Iaşi, la Eforia Spitalelor, la Societatea de Construcţie, la Fabrica de Chibrituri, pretutindeni cu lefuri şi diurne şi 
neavând pereche decât un alt cumulard şi acaparator de funcţii, vestitul general de clistirerie Davila .
Aceşti acaparatori de funcţii sunt românii „Românului".
Cât despre românitatea românilor ,,Românului" vom cita numele convivilor d-lui C. A. Rosetti şi cititorul va 
alege:
Urechia (din cauze cronice: recte Popovici, ,,Tata rus, mama rus, dar Ivan maldavan "); E. Caligari, general 
Angelescu (grec), Filitis , Giani, Davila , Cariagdi, Costinescu (armeano - neamţ ), Frederic Dame, Carada, Xantho , 
Derussi , Cerlenti , Chrisoveloni , Ioannidi , Muller, Elias, Papazoglu , Levy , Ascher , Nedekovici , Nacu , Rietz , 
Oppler , Graboski , Panaioti , Stelorian , Marghiloman , Pr . Demetrescu (armean ), Th . Ştefănescu (bulgar), Eliad, 
Lapati , Dimitriadi , Villacros , Pascaly, Verussi, Eustaţiu , Gobl , Pandrav , Fundescu (se pretinde bosniac, ezităm între 
ciurar  şi  lingurar  ),  Sergiu  ,  Arghiropol  ,  Halfon  , Culoglu,  Schina  ,  Perticari  , dr. Severin (recte Bosnagi; nu ştie 
româneşte), Arion, Caramanlâu , Cavadia , Vermont (recte Grunberg ), Sim . Mihălescu (recte Hagi Ivat, bulgar), Hilel 
Manoach , Djuvara, Pilidis , Lazaridis , Calerghi , Mavrus , Enciulescu (bulgar), Stăncescu , Zaharidi , Dancovici , 
Pencu , Staicovici , Radovici etc. etc.
Iată românii ,,Românului".
Iar ,,Românul" acestor români e d. C. A. Rosetti, om al cărui părinte, al cărui frate chiar nu ştia să vorbească 
româneşte.
Ş-apoi foaia guvernamentală mai zice că cităm numai pe Pherekydes ! Iată lista lungă a convivilor d-lui C. A. 
Rosetti, iată elementele determinante ale limbii, istoriei, caracterului naţional al României.
Celor mai mulţi le-o fi de ţară cum ni-i nouă de mere pădureţe. Mai e îndoială? Iubirea de ţară e pururea şi 
pretutindenea iubirea trecutului; patria vine de la cuvântul pater şi numai oameni cari ţin la instituţiile părinţilor lor, la 
petecul de pământ sfinţit de munca şi sângele părinţilor, pot fi patrioţi. 
Patriotism cu părinţi îngropaţi în Ţara Bulgărească şi cari nici ştiau româneşte, un asemenea patriotism nu 
există.
 
[3 octombrie 1881]
 
 
[„TOATE FOILE GERMANE ..."]
 
Toate foile germane vorbesc de călătoria lui Gambetta prin Germania şi de întrevederea lui cu prinţul Bismarck 
la Varzin. Sunt persoane cari susţin că l-ar fi văzut şi în Berlin. „Dresdener Nachrichten " crede chiar că
 
Această întrevedere va avea o importanţă mai mare decât cea de la Danzig. Dar până acum nu se ştie nimic pozitiv în 
privinţa întâlnirii celor doi bărbaţi de stat, decât numai că d. Gambetta s-a întors la Paris. Astfel negocierile pentru formarea 
noului cabinet se pot reîncepe şi din rezultatul lor se va întrevedea poate cu ce deciziuni se va fi despărţit d, Gambetta de cancelarul 
german.
În opiniunea publică a Franţei Gambetta trece de omul situaţiunii. Alegerile a ieşit mai mult după dorinţa sa, el dispune în 
Cameră de fracţiunea relativ cea mai tare. Ţara îl cheamă; chiar vrăjmaşii săi strigă că mai bucuros l-ar vedea în fruntea guvernului  
decât pe fotoliul de preşedinte al Camerii. Cu toate acestea el pare a se îndoi. De aceea unii au început să-l numească: ,,Ministru - 
preşedinte fără voie".
 
Este adevărat că un minister Gambetta deschide perspective ale căror ultime consecinţe nu se pot prevedea. Iată 
ce scrie în „Voltaire" Arthur Ranc, un intim amic al lui Gambetta:
 
Înainte de a începe să guverneze ar fi legat deja la mâni . Şi aşa s-a ajuns deja scopul propus, şi anume de a face pe 
Gambetta prizonierul politicei de până acuma. Daca Gambetta va primi guvernul va avea să rezolve o grea problemă. La dreapta şi 
la stânga va întâmpina o vrăjmăşie neîmpăcată. Chiar mulţi dintre cei indiferenţi vor avea faţă, cu dânsul sentimentul acelui 
englez care a însoţit prin toată Europa pe un îmblânzitor de animale feroce în speranţa de a-l vedea odată sfâşiat . Va fi oare 
Gambetta sfâşiat de Sfinx?
Ni se pare că viitorul va răspunde prin: Da!
 
[4 Octombrie 1881]
 
 
[„JOI S-A ADUNAT ÎN SIBIIU ..."]
 
Joi  s-a  adunat  în  Sibiiu  congresul  bisericesc  al  românilor  răsăriteni  din  Transilvania,  Banat  şi  Ţara 
Ungurească. ,,Pesther Lloyd" relevă că acest congres merită o deosebită atenţie, pentru că în el se va decide înmulţirea 
diecezelor române. Se va propune anume crearea a două dieceze încă. O parte ar voi ca nouăle episcopii să fie una la 
Făgăraş (deci în Ardeal), alta la Oradea Mare; alţii propun ca amândouă diecezele să fie dincolo de munţii Ardealului, 
şi anume una în Timişoara , alta în Orade ; iar mitropolia Ardealului să rămâie tot atât de mare precum este, dându-i-se 
doar în ajutor mitropolitului un episcop coadiutor .
Amândouă mitropoliile din Ardeal, cea răsăriteană şi cea greco - catolică , au una şi aceeaşi origine. Din evul 
mediu încă exista  archidieceză  răsăriteană în Alba-Iulia, ai cărei mitropoliţi se  sfinţeau  de către mitropolitul din 
Bucureşti, ca exarh al  patriarhiei constantinopolitane  . Pe la începutul secolului trecut au început convertirea unui 
număr de români la ritul greco - catolic , de unde a urmat prefacerea mitropoliei din Alba-Iulia în mitropolie greco - 
catolică . Românii cari n-au primit uniunea au urmat paralel viaţa lor 
bisericească cu acei ce o primiseră, până ce în sfârşit Şaguna la 1864 izbuti a reînfiinţa mitropolia răsăriteană, care 
curând [î]şi înfiinţă două episcopii, la Arad şi la Caransebeş .
După datele statistice publicate în anul 1873 credincioşii bisericii române greco - răsăritene de sub Coroana 
Ungariei  sunt  1 609 169. Afară de 40 000 de români cari se ţin de episcopia  Vârşeţului  , ei  sunt  împărţiţi astfel: 
arhidieceza din Sibiu 715 928; dieceza Aradului 558 880; dieceza Caransebeş 335 360.
Faţă cu cererea de-a se mai înfiinţa două dieceze, ,,Pesther Lloyd" doreşte ca, la executarea acestui proiect, să se 
creeze astfel de organe bisericeşti nouă, cari
 
pe lângă cultura şi creşterea coreligionarilor, să observe şi acele îndatoriri pe care orice cetăţean, de orice naţionalitate sau 
confesiune, trebuie să le respecte, precum respectă învăţăturile bisericii sale.
 
Desigur că aceste îndatoriri tot atât de sfinte ca ale bisericii sunt , după ideea ziarului oficios, acelea cari privesc 
statul unguresc. La acestea nu ar fi de observat  decât  că învăţăturile bisericii  sunt  foarte statornice, soarta statului 
unguresc însă cam nestatornică  . Într-un conflict care s-ar putea isca vro odinioară între Casa habsburgică şi statul 
unguresc, precum a fost cel de la 1848, legea răsăriteană prescrie să ţii per fas et nefas cu împăratul. Cu această ocazie 
o mulţime de îndatoriri pe cari ,,orice cetăţean cată să le respecte" încetează de sine şi se nasc din contra o sumă de alte 
îndatoriri mai grele, al căror exerciţiu însă ar fi poate îndreptat contra statului specific unguresc, neâncetând de-a fi 
îndatoriri patriotice şi morale. în genere „îndatoririle ce fiece cetăţean cată să le respecte " sunt sub coroana Sf. Ştefan o 
cestiune de apreciaţie. Daca românii ar face în socoteala lor ceea ce ungurii făceau şi fac, asemenea în socoteala lor, ar 
fi taxaţi de către aceştia de trădători de patrie s. a. m. d.
Noi credem din contra că la înfiinţarea nouălor dieceze consideraţii politice ungureşti nu trebuie să joace nici un 
rol.
 
[4 octombrie 1881]
 
 
LITERATURĂ POPULARĂ. PALAVRE,
ANECDOTE, TACLALE Ş.A.
 
Nu e popor care să fi intrat în contact cu românul fără ca acesta să-şi bată joc de el. Sunt nenumărate anecdotele 
populare în cari se iau peste picior grecii, evreii, nemţii, ungurii, polonii, muscalii; asupra ţiganilor există o întreagă 
epopee  populară în versuri  lapidare  , cum şi-au făcut biserică, ce predică le-au ţinut părintele Porgaţie şi popa 
Mătrăgună, cel de viţă bună. Crezul şi cele zece porunci s-au răstălmăcit  de către român şi s-au potrivit neamului; 
despre bulgari există asemenea o lungă povestire a lui Hagi Ivat craiul, care a vrut să ia Ţarigradul înarmat c-un praz ; 
despre sârbi asemenea, c-un cuvânt despre toţi.
Un obiect predilect al ironiei populare e popa şi călugărul. Mulţimea cea mare de călugări şi lipsa de cultură a 
clerului laic şi monastic vor fi fost în mare parte cauza acestei ironii.
Din această ramură puţin  cultivată  a literaturii populare d.  Baican  ne trimite  câteva  probe, cari desigur vor 
interesa.
Între mulţimea aceasta de tipuri, românul însuşi apare isteţ şi batjocoritor , personificat ici în Pepelea, colo în 
Păcală .
Cronicele noastre, descrierea din vremea lui Matei Basarab făcută de diaconul Paul din Aleppo, scriitorii poloni 
mărturisesc că la mesele domnilor Basarabi şi Muşatini se cânta şi se glumea mult. Astfel bunăoară cântecul dezgropat:
Ştefan, Ştefan, Domn cel mare,
Seamăn în lume nu are 
se cânta unisono de către toţi mesenii. Măscăricii îşi făceau mendrele, zicându-i lui Vodă ,,măi vere", curţile domneşti 
erau pline de cimpoiaşi , ospeţele ţineau cîte douăsprezece ceasuri în şir, şi-n această viaţă, pentru care Miron Vodă 
Barnoschi zice că ,, dulce Domnia la Moldova", răsuna numai din când în când buciumul războinic chemând Vrancea şi 
Câmpulungul , Soroca şi Tigheciul, Ţara de Sus şi Ţara de Jos sub cei doi vornici ce comandau aripele împotriva 
duşmanului . Pe cai, cărora le ziceau:
 
Aşterne-te drumului
Ca şi iarba câmpului 
La suflarea vântului ...
 
ţara s-arunca , o adevărată vijelie, spre margine, şi vai de neamul ce-i încăpea pe mâni .
Ceea ce presupunem este însă că în vremea unora dintre dinaştii români cată să fi existat o epocă literară ale 
cărei rămăşiţe fragmentare se mai găsesc astăzi şi cari pe zi ce merge se împuţinează.
Anecdotele au îndealtmintrelea proprietatea de a se schimba cu timpul şi de a se adapta actualităţii; multe pot fi 
de tot moderne.
Bogăţia  consonantică  şi  vocalică  a limbii îi dă înlesnire românului de-a imita cu uşurinţa pronunţia altor 
popoare, pe când celelalte cu greu deprind fonologia limbii noastre.
Reproducând aceste anecdote nădăjduim că autorul lor [î]şi va continua lucrarea, în care arată talent, şi se va sili 
să dezgroape mai târziu poveştile lui Pepelea, cari sunt fără contestare mai vechi decât aceste ce scăpară din contactul 
cu străinii.
 
[4 octombrie 1881]
 
 
[„CELE DOUĂ PREOCUPĂRI..."]
 
Cele două preocupări ale zilei sunt întâlnirea între împăratul Austriei şi al Rusiei şi pretinsa întrevedere între d. 
Gambetta şi principele de Bismarck.
Întâlnirea între cei doi împăraţi se vesteşte de câteva săptămâni , fără a se putea indica localitatea măcar în care 
ar avea să fie. Unii indică  Varşava  , alţii localitatea Graniţa, dar cu mai multă stăruinţă se citează  târguşorul 
Krszezovice (Crşejoviţe ), unde împăraţii ar fi având să se întâlnească într-un castel al familiei Potocki .
Despre însemnătatea acestei întâlniri baronul Haymerle ar fi zis că atât alianţa celor doi împăraţi cât şi tendinţa 
de-a se reapropia de Rusia se 'ntemeiază mai cu seamă pe dorinţa pe care Curţile o au de-a impune linişte mişcării 
republicane şi socialiste din Europa. Preocuparea că exemplul Republicei Franceze ar putea să afle imitatori în Italia şi 
în alte state, turburarea ascunsă însă permanentă în Rusia, cestiunea socială în Germania, tendenţele centrifugale ale 
unor grupuri din Austro-Ungaria, toate acestea la un loc  sunt  de natură a inspira îngrijire marilor monarhii ale 
continentului nostru.
Dacă însă întâlnirea n-ar avea în vedere decât pericolele ce reies pentru formaţiunile monarhice din tendenţele 
ultraegalitare ale secolului nostru ea n-ar fi decât reân [noirea ] [acelei] alianţe, reînnoirea acelei politici conservatoare 
care a urmat după căderea lui Napoleon I.
Se poate însă ca în cercul consideraţiunilor politice ale întrevederii să intre şi alte cestiuni, între altele acelea pe 
cari le-au creat Tractatul de la Berlin.
Vro câteva zile i s-au pierdut urmele d-lui Gambetta. Unele organe susţin c-ar fi fost văzut la Bruxelles, altele 'l 
fac să călătorească prin Elveţia, dar cea mai răspândită din toate versiunile era că ar fi fost văzut în Germania şi c-a avut 
o întrevedere cu principele de Bismarck la Varzin. 
D. de Blowitz , corespondentul cunoscut al ziarului „Times", luând de obiect această călătorie misterioasă a 
dictatorului francez în Germania, crede că scopul ei n-a putut fi decât o întrevedere cu cancelarul şi citează pentru 
aceasta motive cari par plauzibile.
La 1878 d. de Blowitz se afla, în timpul Congresului, la Berlin şi a avut de mai multe ori ocazia de-a vedea pe 
principele de Bismarck. În una din aceste conversaţii se vorbea de d. Gambetta. La auzirea acestui nume cancelarul 
exclamă:
 
— Gambetta? lată un om pe care aş voi să-l văz înainte de-a muri. Orice s-a zice, e un om foarte remarcabil. Întrece c-un cap 
pe toţi compatrioţii lui. E un  fermecător, se zice; cu toate acestea fermecătorii n-ar fi mari oameni de stat după cum se crede.
— D. Thiers mi-a spus într-o zi, replică d. de Blowitz , că şi d-ta eşti un fermecător, dar aceasta nu te-a împiedecat de-a fi un 
mare om de stat.
— Da, dar de reputaţia aceasta nu mă bucur în Germania.
 
Corespondentul ziarului englez văzu în insistenţa cancelarului de a-i vorbi de d. Gambetta o invitare indirectă de 
a-i pregăti o întrevedere. El se grăbi a-i vorbi principelui de Hohenlohe şi baronului Holstein, unul din consilierii intimi 
ai principelui, cari amândoi au fost asemenea de această părere, ba s-au discutat chiar condiţiile în care s-ar putea pune 
la cale o asemenea întrevedere.
A doua zi d. de Blowitz , crezând că baronul Holstein va fi avut timpul de a comunica principelui conversaţia ce 
o avuseră , a voit să afle ceva despre dispoziţiile cancelarului.
Baronul [î]i răspunse:
 
Trebuie să înţelegi că o asemenea întâlnire e o afacere gravă, de care nu poate fi chestie decât după ce se vor fi cumpănit 
bine urmările ei. Cancelarul e convins că d. Gambetta e destinat peste puţin să exercite nu numai puterea în Franţa, ci o putere de un 
caracter decisiv chiar.
Cancelarul vrea pacea. El ar vrea să vază mai deaproape pe-un om de la care va putea atârna pacea ori războiul. Vrea să-
şi formeze o idee despre ceea ce  gândeşte d. Gambetta în această privinţă. Dar această  întâlnire trebuie să fie o apropiere. 
Trecutul să rămâie trecut. Cei doi oamenii de stat au luptat unul în contra altuia, fiecare pentru ţara lui. Ceea ce-i făcut e făcut, 
silinţele momentului nu pot privi decât viitorul.
Deci trebuie să se înlăture tot ce-ar putea altera caracterul şi obiectul acestei întrevederi . Nu se poate face nici o propunere 
care să  întâmpine un refuz sau un eşec. Nu poate fi vorba nici de-un compromis, nici de  retrocesiune , nici de modificarea 
tractatelor în vigoare.
Nici principele, nici împăratul n-ar putea să îngăduie o discuţie asupra acestui punct. Dar o întâlnire între cei doi oameni de 
stat, în care şi unul şi altul s' aducă intenţii pacifice, fiind pătrunşi de datoriile ce le incumbă, n-ar putea fi decât fecundă în 
rezultate fericite, chiar dac' ar renunţa fiecare din ei la satisfacerea personală de-a triumfa unul asupra celuilalt.
 
Întors la Paris, d. de Blowitz a avut ocazia de-a raporta d-lui Gambetta ceea ce d. de Bismarck [î]i zisese. Era 
hotărît a-i vorbi de întrevedere, dar s-a sfiit înaintea responsabilităţii care putea să cază asupră-i în această afacere.
Corespondentul foii engleze adaogă că amănuntele pentru punerea la cale a întâlnirii au putut să aibă loc şi fără 
el şi că petrecerea d-lui Gambetta în Germania a putut să aibă de scop întâlnirea cu cancelarul.
 
[6 octombrie 1881 ]
 
 
[„SÂMBĂTĂ SEARA S-A REPREZINTAT ..."]
 
Sâmbătă  seara s-a  reprezintat  la Dacia comedia  Trotman Vântură  Ţară. Piesa a  reieşit  foarte bine. Jocul 
artiştilor, ca totdauna, n-a lăsat nimic de dorit. Au escelat dd . Vlădicescu sen ., Anestin , Sachelarie . Comedia este 
frumoasă. Ar fi trebuit însă să se mai revadă puţin, spre a se îndepărta franţuzismele , cum uneori cauchemar şi altele.
La urmă s-a jucat O partie de concină , de d. V. Alexandri, care a esprimat dorinţa a o vedea reprezintată. D-na 
Fanni Tardiny şi d. Vlădicescu jun . au smuls aplauzele publicului. Barcarola cântată de d. Vlădicescu a transportat 
publicul. Terminându-se 
spectacolul, publicul a chemat pe autor. D. Vlădicescu a ieşit la rampă ţinând o alocuţiune foarte la locul ei. Mulţumind 
pe de o parte publicului pentru încurajare, şi-a exprimat fericirea că autorul piesei a asistat la reprezentaţie şi, în cor cu 
spectatorii , a strigat: Trăiască Vasile Alexandri, marele poet al României.
Aseară s-a jucat  Devotamentul unui soldat, dramă, cu mare succes. D-na Tardiny a fost superbă în scena 
nebuniei . În curând vom face o dare de seamă amănunţită asupra pieselor reprezintate şi asupra jocului diferiţilor actori 
ce compun trupa d-nei Fanni.
 
[6 octombrie 1881]
 
 
[„CRIZA MINISTERIALĂ DIN PARIS.. "]
 
Criza ministerială din Paris pare a primi o turnură de comedie. Preşedintele Republicei, opinia publică şi 
majoritatea deputaţilor şi senatorilor poftesc pe Gambetta în fruntea cabinetului şi, cu toate acestea, el cată să mai 
aştepte mult până să-şi realizeze mandatul. Ministeriul Ferry e ca şi demisionat, dar fără a se putea retrage. El trebuie să 
se prezinte în faţa Camerii, să salute pe reprezentanţii suveranului popor cu clasicul Morituri te salutant , să se justifice, 
să asculte cu evlavie critica şi dojanele lor. Aşa vrea Gambetta şi aşa o fi trebuind să fie. Oricum, situaţia pare a se fi 
mai clarificat .
Preşedintele Grévy a scris, acum câteva zile, lui Gambetta că doreşte să vorbească cu dânsul asupra actualei 
situaţii politice. Gambetta a urmat acestei invitări  ducându-se  la preşedintele, unde conversaţia s-a  învârtit  în jurul 
evenimentelor politice de la închiderea Camerei încoaci şi a situaţiei politice creată prin ultimele alegeri. Grevy a 
recunoscut, cum vedem dintr-o telegramă a foilor străine, caracterul progresist al alegerilor din urmă; Franţa, fără a 
dezaproba politica înţeleaptă şi moderată din ultimii ani, şi-a exprimat dorinţa în mod incontestabil ca să se înainteze pe 
calea reformelor. ,,Eu sunt sigur, a zis Grévy , că totodată Franţa doreşte executarea acestei programe supt conducerea 
bărbatului care a fost primul ei autor şi cel mai neobosit al ei propagator ". Spre a corespunde acestei clare indicaţii a 
alegatorilor  franceji Grevy zice să s-a simţit obligat să  confereze  şi să audă consiliele  conducătorului  majorităţii 
Camerii înainte de începerea crizei oficiale ministeriale şi înainte de a se întruni Camera.
Gambetta a mulţumit mai întâi preşedintelui pentru încredere şi s-a declarat gata, dacă s-ar pronunţa Camera în 
acest sens, a prezenta preşedintelui un program şi, dacă s-ar ajunge la o deplină înţelegere, a forma un ministeriu; dar e 
imposibil, cel puţin oficial, de a face ceva înainte de a-şi fi dat Camera părerea sa. Ministerul actual, înainte de a se 
închide Camera, a obţinut un vot de încredere; în sesiunea din urmă ministerul niciodată n-a fost în minoritate şi din 
nimic nu se vede că alegerile s-ar fi făcut contra ministerului; ţara deci n-ar înţelege de ce ministerul, la începutul 
şedinţelor , să nu se prezinte Camerii spre a justifica politica interregnului şi să ceară un nou vot de încredere. Numai 
după o dezbatere publică mare, cât se poate de amănunţită, se va recunoaşte care majoritate va guverna într-adevăr. Din 
realegerea foştilor deputaţi nu se poate conchide a priori că ne aflăm tot în faţa aceleiaşi Camere; aceiaşi deputaţi pot 
reveni cu păreri şi mandate modificate; de aceea, pentru moment, parlamentar şi politic vorbind, nu e posibilă formarea 
unui nou minister. Actualul minister să se prezinte în faţa Camerii şi numai dezbaterea va lumina viitorul.
Grévy declară că pune prea mult preţ pe opinia lui Gambetta, pe care pare a o împărtăşi. Gambetta asigură pe 
Grévy despre devotamentul său şi că e gata a urma orice invitare a lui Grévy când acesta ar dori vreo conferinţă.
Această convenire a durat aproape o jumătate oră. Preşedintele a chemat apoi pe ministrul preşedinte Jules Ferry 
şi i-a comunicat conţinutul întrevorbirii . Ferry a pledat mai 'nainte pentru formarea cabinetului înainte de a se întruni 
Camera şi, crezând că 
Gambetta va lua afacerile guvernului, era să-şi dea demisiunea oficial. Dar fiindcă Grevy, în urma acestei conversaţii, 
n-a putut oferi lui Gambetta prezidiul ministerial, se crede că ministerul va mai întârzia cu demisiunea. Dar, chiar dacă 
ar demisiona acum, miniştrii tot ar trebui să rămână până la formarea noului cabinet şi astfel ar avea ocazia de a se 
justifica în faţa Camerii. Cestiunea dacă Gambetta va fi ministru - preşedinte cu sau fără portofoliu nu s-a atins; dar se 
crede ca sigur că, dacă împrejurările vor chema pe Gambetta la guvern, Grevy are de gând să-i dea toată libertatea de 
acţiune îndată ce ar domni o înţelegere asupra programei. Toate listele ministeriale publicate până acum sunt falşe; 
Gambetta n-a făcut încă propuneri nimănui.
 
[7 octombrie 1881]
 
 
[„PRIN FAIMOASA SCRISOARE..."]
 
Prin faimoasa scrisoare din Rusciuc d. C. A. Rosetti a declarat, la 1857, că e frate cu Rosenthal.
Se vede că în calitatea de frate cu evreii, venind la minister, a înfiinţat secretariatul estraordinar pentru Moldova, 
post neprevăzut în buget, neautorizat prin nici o lege, menit însă a organiza pe evrei în partid roşu.
De când d-sa are la îndemână pe d. Guţă Panu, circulările curg de la Ministerul de Interne; diletantismul literar 
pus în serviciul celui politic dă naştere la o mulţime de probe de stil, iscălite de C. A. Rose. . .nthal .
Dar acest diletantism nu se mărgineşte a fi pur literar, ci e totodată, din nefericire, politic.
Ministrul nostru de interne n-are nici o idee clară despre ceea ce trebuie a se face în privirea cestiunii izraelite, 
ba nici poate avea o idee. Cosmopolit precum este şi adept al teoriei ,,om şi om", necunoscător istoriei noastre naţionale 
şi legislaţiunilor  altor ţări pe cât  privesc această materie, d. C. A. Rosetti crede a putea înlătura cestiunea izraelită 
printr-o circulara concepută de ilustrul Guţă, prin care se încredinţează că legea poliţiei rurale are să facă minunea de-a 
scăpa ţara de boala socială.
În acelaşi timp în care această circulară se publică, pe sub mână d. C. A. Rosetti încvartiruieşte pe jidovimea 
imigrată peste toată România, împle orăşelele Ţării Româneşti cu aceleaşi elemente cari au adus decadenţa morală şi 
fizică a populaţiunilor noastre din Moldova. Pe la punctele de graniţă pe de altă parte curg evreii cu paşpoarte în regulă, 
căci guvernele lor respective, ca să scape de ei, le dau bucuros paşpoarte, ba poate chiar şi bani de drum.
Ţara în care d. C. A. Rosetti e stăpânitor e neapărat Eldorado al tuturor scursăturilor. La noi lucrul merge atât de 
departe încât chiar dreptul de graţiare, pe care constituţia 'l dă regelui, a devenit un monopol jidovesc.
Evreii cari au bătut pe preuteasa română pentru că privea la îngroparea rabinului şorr au fost graţiaţi.
Îndată ce un evreu ar fi condamnat pentru escrocherie, pentru faliment  fraudulos  , pentru crime ori delicte 
specific evreieşti, se ţin lanţ stăruinţele până împrejurul regelui, de unde vine neapărat... graţiarea . Românul, de va fi 
furat o găină, şade luni şi ani în temniţă; evreul ce prin faliment fraudulos va fi ruinat zeci de familii poate fi sigur că va 
fi graţiat, prin protecţia şi conexiunile ce le are solidaritatea neamului lor.
Dacă un judecător va fi drept şi va pronunţa sentinţe pedepsitoare asupra evreilor poate fi de mai nainte sigur că, 
sau va fi pus în disponibilitate , sau permutat ... sau înaintat la vro Curte din alt loc, numai să scape cuibul evreiesc de 
el.
O conspiraţie întreagă contra negoţului român, contra muncii române, contra statului român, conspiraţie la care 
iau parte fără s-o ştie poate sferele noastre determi - 
nante, însă unii cu bună ştiinţă şi între aceştia desigur putem cita pe d-alde Gheorghian, Guţă Panu şi pe părintele lor 
spiritual, d. C. A. Rosetti.
Relevăm toate acestea pentru a putea esplica circulara, necalificabilă din punct de vedere naţional, a d-lui C. A. 
Rosetti. Necalificabilă, pentru că ministrul de interne trebuie să ştie cât de mult populaţiile noastre sunt esploatate de 
aceşti străini, trebuie să ştie că ţara nu se află decât în cazul de legitimă apărare. Dar se 'nţelege ... pentru fratele lui 
Rosenthal legitima apărare a elementului istoric în contra imigraţiunii şi exploatării străine e o uneltire criminală. Când 
poporul nu mai găseşte nici un sprijin în administraţia sa venală, în justiţia lipsită de experienţă, nicăiri, când el s-ar 
decide a-şi apăra moşia precum şi-o  apărau străbunii  lui, cu parul, atunci d. C. A. Rosetti e  virtuosul  , poporul e 
criminal . Dar ce să facă poporul românesc daca legiuitorii şi căpeteniile lui nu fac nimic? Să se lase despoiat, să se 
simtă străin în ţara lui proprie, să moară? Libertatea de-a muri e desigur aceea pe cari i-o [con]cedeţi mai lesne, după 
cum ne 'nvaţă datele statistice.
Existat-au şi în alte ţări cestiune izraelită, ba există încă. Dar a intervenit regele, statul, pentru a o regula, pentru 
a da o scurgere elementelor parazite.
Iată de ex. câteva paragrafe din edictul lui Frideric Vilhelm III privitor la poziţia evreilor în Prusia.
 
§ 1. Evreii cu privilegii, patente de naturalizaţiune , răvaşe de protecţie şi concesiuni se vor privi ca pământeni .
§ 2. Durata acestei calităţi ce li se atribuie ca pământenii li se acordă însă numai sub următoarele condiţii:
Să poarte  porecle hotărâte de familie.
Nu numai în purtarea condicelor lor de negoţ, ci şi în compunerea contractelor lor şi a declaraţiilor juridice a voinţei lor 
să se servească de limba germană sau de altă limbă vie, iar la iscălirea numelui lor să nu se servească de alte litere decât de cele 
germane sau de cele latine.
§ 3. Până 'n şase luni de la data publicării acestui edict oricare evreu privilegiat trebuie să declare la autoritatea domiciliului 
său ce nume voieşte să poarte. Cu acest nume va fi numit atât în pertractările şi în eliberările de acte publice, precum şi în viaţa 
comună.
§ 4. După ce va urma declararea şi stabilirea numelui de familie, fiecare va primi de la guvernul provinciei sale, în care-şi are 
domiciliul, un certificat că, e pământean , care certificat [î]i va servi lui şi urmaşilor lui în loc de răvaş de protecţie.
§ 5. Evreii aciia cari vor lucra în contra prescripţiunilor 2 şi 3 se vor considera şi trata ca evrei străini.
§ 6. Ne rezervăm de-a hotărâ prin legi, cu vremea, întru cât evreii pot fi admişi la servicii publice şi funcţiuni ale statului.
§ 17. Evreii pământeni pot să încheie căsătorii între dânşii fără ca pentru aceasta să aibă nevoie de-o autorizare specială, 
întrucât nu e necesară, după prescripţiuni generale, învoirea sau permisiunea altora la încheiarea căsătoriei .
§ 18. Dar e nevoie de-o autorizare specială când un evreu pământean se însoară c-o evreică străină.
§ 19. Prin căsătoria c-o evreică pământeană evreul străin nu câstigă dreptul de-a se aşeza în statele noastre.
§ 30. În nici un caz rabinii şi mai marii evreilor nu-şi pot aroga vro jurisdicţiune sau dirigerea de moşteniri pupilare .
§ 31. Evreilor străini nu le e permis a se aşeza în statele noastre până ce nu vor fi câştigat dreptul de împământenire 
prusian.
§ 32. La câştigarea drepului de pământenie nu pot ajunge decât după propunerea guvernământului provinciei în care 
vor să se aşeze şi cu, aprobarea ministerului nostru din lăuntru.
§ 34. Evrei străini nu pot fi primiţi nici ca rabini , nici ca servitori bisericeşti, nici ca calfe şi ucenici , nici ca servitori în 
casă.
§ 35. Acei evrei pământeni cari vor lucra contra dispoziţiunii §- lui 34 de mai sus se vor pedepsi cu 300 taleri amendă 
sau, în caz de neavere, cu închisoarea măsurată după regulile în general stabilite a preschimbării pedepselor, iar evreul străin se va 
transporta numaidecât peste graniţă.
§ 36. Evreii străini au permisiunea de-a intra în ţară pentru a trece prin ea sau pentru afaceri de comerţ permise. Despre 
procedarea ce au a urma ei şi care se va urma contra lor autorităţile poliţieneşti vor primi o deosebită instrucţie.
§ 38. În Königsberg în Prusia, în Breslau şi în Frankfurt lângă Oder pot să petreacă şi evrei străini în vremea bâlciului şi 
cu permisiunea autorităţii.
 
Iată cum se apără un stat sănătos de invazie. Nu ni se spună că această lege, dată în secolul al nouăsprezecelea în 
unul din cele mai civilizate state din Europa, a fost abrogată . Rău s-a făcut că s-a abrogat şi o dovadă că rău s-a făcut 
este mişcarea antisemitică care a cuprins şi frământă Germania atât în cercurile de sus cât şi în cele de jos ale ei.
D. de Bismarck, care desigur simte cu  repugnanţă  cum evreii vor să devie elemente  determinante în statul 
german, nu este cu totul străin de această mişcare. Cerem iertare 
de la pana noastră proprie că îndrăznim a cita numele principelui în aceleaşi şiruri în cari cităm pe un C. A. Rosetti şi pe 
alţi pitici.
Am fi nedrepţi se 'nţelege de-a amesteca pe toţi evreii în aceeaşi categorie; căci prin intuiţie ne-am încredinţat că 
există marea deosebire între cei veniţi de mult în ţară, adică de o sută şi mai bine de ani, şi cei veniţi de la 1840 încoace. 
Aceşti din urmă sunt cei răi. În Moldova se găsesc adesea alături orăşele cu evrei cu totul deosebiţi. În judeţul Iaşi 
bunăoară nu e absolut nici o comparaţie între evreii din târguşorul Bivolarii  , cari sunt  vechi, vorbesc şi se poartă 
ţărăneşte , sunt prietenoşi şi de bună credinţă , şi între rasa duşmănoasă şi sălbatică din târguşorul Sculenii . Dar o lege 
de incolat ar putea face deosebire între cei în adevăr pământeni , cari prin contact secular cu poporul nostru i s-au 
asimilat în mare parte, afară de religie, şi între cei veniţi de 30 — 40 de ani încoace, cari sunt neasimilabili pe un secol 
înainte.
Circulara d-lui Rosetti va avea însă tocmai efectul contrariu de acel ce urmăreşte. Ministrul nostru de interne 
prea e urât de toată ţara adevărată pentru ca aceea ce el zice să nu dea naştere unei vii rezistenţe.
Astfel la 4 octomvrie s-a răspândit o foaie volantă hectografiată îndreptată tocmai contra circularei ministeriale. 
Primul punct al acestei foi spune:
 
Să facem apel la întreaga naţiune română ca să ne dea nouă, concursul, iar nu ideilor ipocrite ale d-lui C.A. Rosetti. (Vedeţi 
circulara no. 17219 din 1 oct. către d-nii prefecţi din tară.)
 
Celelalte puncte nu le comunicăm, de vreme ce cuprind un apel la acte ilegale, iar  denunţători ai poporului 
nostru nu suntem nici atunci când el n-ar avea dreptate.
 
[7 octombrie 1881]
 
 
[„OBSERVASERĂM UNA DIN ZILE ..."]
 
Observaserăm una din zile că roşii, pentru a fi posibili, sunt siliţi a se preface, de ochii lumii cel puţin, că admit 
principii conservatoare.
În chipul acesta am văzut pe d. C. A. Rosetti devenind regalist înfocat din republican ce era şi aruncând în apă 
tot bagajul său de idei politice. Numai din buzunarul paltonului mai spânzură petecul roşu al republicei desculţilor .
Unii ne-au făcut întâmpinarea că dacă roşii, prin natura statului şi a împrejurărilor, sunt siliţi să admită principii 
conservatoare, de ce nu i-am susţine, de vreme ce realizează ideile noastre.
Dacă n-ar fi vorba decât de ceea ce se realizează, atunci întâmpinarea ar avea cuvânt ; dar o consideraţie de 
căpetenie în viaţa publică este modul cum se realizează o idee.
Modul cum o idee se pune în practică este totodată o probă de sinceritate cu care ea se aplică; de aci se vede daca 
aplicarea se face de bună credinţă şi în cunoştinţă de cauză sau numai ca pretext şi pro forma. Roşii sunt în adevăr 
meşteri în escamotarea ideilor noastre şi în renegarea propriului lor trecut. Şi una şi alta-i priveşte. Dar cum le 
escamotează şi cum se renegă ?
Ni se pare că, totdauna, îndărătul apostaziei lor se ascund vechile deprinderi cosmopolite şi demagogice. S-a 
proclamat în adevăr regalitatea, dar M. Sa Regele a fost înconjurat cu oameni care n-au întru nimic de-a repeta actul 
eroic de la 11 fevruarie; şi, la dreptul vorbind, oricât de multă tărie de suflet am recunoaşte M[ăriei ] Sale, vedem libera 
sa  dispunere  în afacerile statului atârnând  de prezenţa unui Candiano şi a altor  fevruarişti  , pentru cari  jurământul 
militar e o păpuşerie , iar adevărata datorie ordinul de noapte dat de C. A. Rosetti — Carada.
Daca roşii se prefac a primi principii conservatoare, ba au îndrăzneala de a se numi pe ei adevăraţi conservatori, 
aceasta nu se întâmplă decât în aparenţă, de ochii lumii, 
pentru ca să fie posibili la guvern. Realitatea e că constituie o societate de esploatare fără nici un fel de credinţe 
pozitive, cari bucuroşi ar admite orice serie de principii numai daca această mărturisire ar putea prelungi rămânerea la 
buget. De aceea sunt capabili a face orice şi nu există nici un act înaintea cărui să se dea îndărăt, nu este principiu să 
nu-l declare de al lor,  rămânând  ca adevăratele lor motive de acţiune să fie interesele colective ori particulare ale 
membrilor partidului.
Să vedem ce s-a întâmplat bunăoară în cestiunea Dunării.
D. I. Brătianu, împreună cu ilustrul d. Boerescu, fac verbal concesii hotărâte Austriei. Ei admit Comisia Mixtă, 
admit prezidenţia, admit votul preponderant. Puterile apusene  sunt indignate  de jocul  duplu  al guvernului, care-n 
Comisia Europeană una zicea, în corespondenţa diplomatică alta făcea.
În acest timp intervine interpelarea şi discursul d-lui Alexandru Lahovari, prin care se arată că Comisia Mixtă nu 
e prevăzută în Tractatul de la Berlin, că Austria nu este putere riverană , că nu trebuie să ne abatem de la spiritul şi 
litera Tractatului dacă voim a nu se atinge libertatea de navigaţiune pe Dunăre.
Numaidecât d-nii Brătianu — Rosetti întorc foaia.
Se tăgăduiesc făgăduinţele făcute baronului Haymerle şi 'ntr-un consiliu de miniştri se decide a nu se admite 
existenţa unei Comisii Mixte, fiind contrarie Tractatului de la Berlin.
Când au fost sinceri roşii? Când au promis concesiuni sau azi, când se opun.
Credem că nici acum, nici atunci. Sinceră e numai dorinţa de a rămânea cu orice preţ la putere, mâni cu preţul 
Dunării, precum ieri cu preţul răscumpărării, alaltăieri cu acela al împământenirii şi al Basarabiei. Nu ne îndoim deloc 
că, pentru a putea esploata în linişte ţara şi bugetul, roşii ar fi în stare de-a ceda  poimâne  Moldova până 'n Siret. 
poipoimâni Ţara Românească pân-în Olt. Căci nu ţara e 'n cestiune, ci pânea de toate zilele ori îmbogăţirea acestor 
pretinşi români, incapabili de patriotism.
 
[8 octombrie 1881]
 
 
[,,«L'INDEPENDANCE ROUMAINE»
[Î]ŞI FACE PLĂCEREA ..."]
 
,,L'Independance roumaine" [î]şi face plăcerea de a se întoarce asupra cestiunii noastre etnologice,  dându-i 
importanţa unei bagatele . Desigur nu ne vom supăra de apreciaţia aceasta, de vreme ce atârnă de oamenii care o fac. 
Cel ce ştie istoria ţării noastre, cel ce cunoaşte cîte s-au întâmplat din începuturile ţărilor şi până la anul 1700, cine a 
pătruns de marea deosebire între epoca în care toată viaţa publică era înrădăcinată în obiceiele, în modul de-a vedea al 
naţiei româneşti, cel care cunoaşte starea materială şi  inimoşia  ţăranului nostru la începutul acestui secol chiar şi 
compară acea stare de lucruri cu proletariatul agrar şi morbiditatea generaţiei actuale va înţelege că teoria noastră este 
în esenţă adevărată.
A spune că ,,poporul împărtăşeşte ideile roşiilor" este o erezie . Ce să împărtăşească în adevăr? Ideile coprinse în 
legi traduse din franţuzeşte, pe cari numai juriştii cu titluri le pricep? Principiile cosmopolite ale d-lui C.A. Rosetti? 
Romanurile franţuzeşti, cântăreţele de cafenele, toată pătura de viaţă străină, toată lumea aceasta de craidoni scoşi din 
cutie, apetiturile oamenilor fără ocupaţii serioase, vînătoarea după avere fără muncă? Toate acestea constituie o lume 
aparte, superpusă, pe care poporul o suportă, dar n-o pricepe.
Ziarul francez ar trebui să ne arate o singură ţară pe tot continentul, mai mult, în toată lumea, a cărei instituţii şi 
legi să fie o maimuţare a străinătăţii, pentru a ne face să  credem că poporul împărtăşeşte undeva importul de fraze 
costisitoare, pentru a ne 
face nu să credem, dar să admitem posibilitatea  cât  de depărtată a unui asemenea lucru. O slabă analogie a unei 
asemenea stări se află în Germania, în secolul al şaptesprezecelea şi în începutul secolului al optsprezecelea, timp în 
care toţi prinţişorii de duzină încercau să imiteze pe Ludovic al XIV [-lea], timp de mizerie şi vexare pentru ţăran, de 
demoralizare pentru  burgezie  , de înstrăinarea deplină pentru clasele dirigente;  timp în care limba era aproape 
desfiinţată prin barbarismi , statele înecate în datorii, cultura un neorganic amestec din rămăşiţele evului mediu şi din 
fraze franţuzeşti.
Nimeni pe de altă parte nu va putea atribui conservatorilor viciile actualei organizări sociale, de vreme ce ei n-au 
fost decât în defensivă.
Afară de aceea viaţa publică era preocupată în linia întâia cu crearea unei poziţii internaţionale a ţării. Unirea, 
alegerea regelui, politica esterioară a Independenţei, toate acestea preocupau mai mult pe oamenii noştri politici decât o 
sănătoasă organizare dinlăuntru. Dar toate acestea stabilite odată, privirea tuturor cată să fie aţintită asupra organizării 
dinlăuntru. O organizare care să aibă în vedere mai cu seamă păstrarea şi întărirea naţionalităţii, a claselor naţionale, a 
muncii noastre, va trebui să ia locul formalismului gol de pân - acuma , importului de legi şi regulamente copiate din 
franţuzeşte şi nemistuite.
Când  va fi sosit momentul luptei pe acest teren şi ziarele străine se vor convinge de teoria noastră, se vor 
convinge că există o nemăsurată deosebire între trebuinţele reale ale poporului nostru şi între apetiturile nesăţioase, 
lipsa de gândire şi de principii, apucăturile demagogice ale adversarilor.
În orice caz, le-am tăiat acestor oameni pe de-a pururea gustul de-a se mai pretinde unici români, români per 
excellentiam , cu moţ şi cu privilegiu.
Mai ştia haiducul nostru ş-altă potecă !
 
[9 octombrie 1881]
 
 
[„CU TIMPUL AU ÎNCEPUT
 A SE RECUNOAŞTE ..."]
 
Cu timpul au început a se recunoaşte însemnătatea limbii cărţilor bisericeşti.
În adevăr, daca, din deosebitele şi variile dialecte ale limbei germane de pildă, unul a ajuns să domineze şi să 
devie limbă literară şi de stat, aceasta este a se mulţumi mai cu seamă Bibliei lui Luther. La începutul secolului trecut, 
în al Xvii-lea chiar, limba germană se poate zice că încetase de-a mai exista. Cine deschide cărţile scriitorilor din acei 
timpi află un jargon în care întreagă averea lexicală, sintaxa chiar a limbei erau alterate şi falsificate de mii de fraze 
franţuzeşti sau latineşti ; reprezentantul de căpetenie al unei limbi germane literare, curate, era Biblia lui Luther.
La noi lucrul s-a petrecut într-un mod analog.
Epoca  reformaţiunii  ,  răspândindu-se  prin periferii, au ajuns în Ardeal; calvinii începuseră a traduce cărţi 
bisericeşti în româneşte, pentru a atrage la Reformă şi poporul românesc. Ei bine, biserica şi Domnii noştri au combătut 
Reforma cu armele ei proprii. Au pus a se traduce cărţile bisericeşti în limba românească, au introdus limba poporului 
în biserică şi stat, în locul celor străine hieratice . Daca chiar ar fi existat înclinări de dialectizare a limbei noastre, ele au 
încetat din momentul în care biserica au creat limba literară, au sfinţit-o , au ridicat-o la rangul unei limbi hieratice şi de 
stat. Din acel moment trăsătura de unitate a devenit şi a rămas limba şi naţionalitatea, pe când înainte românul înclina a 
confunda naţionalitatea cu religia.
Retipărirea cărţilor bisericeşti cu caractere latine şi cirilice nu mai suferă întârziere . Tipăriturile vechi au început 
a se afla cu greutate.
Lucrarea ce şi-a propus-o Sf. Sinod e de o însemnătate cu greu de măsurat în toată mărimea ei. Fără îndoială că 
limba cărţilor bisericeşti va fi supusă unei revizuiri în ceea ce 
priveşte slavismi tehnici , nejustificaţi şi nepricepuţi nici pân-în ziua de azi de popor. Cuvinte populare romanice se vor 
introduce în locul termenilor slavoneşti , cuvinte înţelese de toţi; frazelor li se va da pe ici colo orânduirea ce li se 
cuvine după geniul limbei noastre, înlăturându-se traducţiuni servile şi prea ad literam ; c-un cuvânt , ferindu-se în mod 
egal de neologismi dar şi de barbarismi slavoneşti sau de altă origine, revizuitorii cărţilor vor avea în vedere atât avutul 
propriu al limbii populare cât şi arhaismii aciia cari se pot reintroduce fără alterare a înţelesului.
E o operă în adevăr naţională aceasta, o operă care va face gloria celor ce vor fi întreprins-o daca va ieşi bine, 
dar şi stigmatizarea lor daca vor păşi cu uşurinţă la o lucrare pe cât de măreaţă şi sfântă pe atât de gingaşă. Gingaşă ca 
tot ce e organic, subtilă adesea cu deosebirile ce le face gândirea naţională, dar ridicată odată, mai trainică decât legi 
civile şi politice, decât formaţiuni de state şi dinastii, temelie zilelor de glorie, scăpare în zile de cădere.
În congresul bisericesc din Sibiiu d. Parteniu Cosma a făcut asemenea, în şedinţa de la 4 octomvrie, o propunere 
în înţelesul retipăririi cărţilor. Va trebui în adevăr ca în privirea aceasta să existe o înţelegere între mitropolia românilor 
din Ardeal şi Ţara Ungurească, între mitropolitul Bucovinei pe de o parte şi  episcopatul  nostru.  Dând  mai la vale 
propunerea făcută de d. Parteniu Cosma dorim ca spiritul veacului al şaisprezecelea  , spiritul lui Matei Basarab, să 
domnească asupra acestei măreţe lucrări.
Iată acea propunere:
 
Este ştiut că Sfântul Sinod din România a decis revederea şi editarea cărţilor bisericeşti, cari se vor tipări atât cu 
litere latine cât şi cu litere cirilice.
După regulamentul sancţionat deja relativ la această editare , se va constitui un comitet compus din persoane 
competente, posedând cunoştinţele teologice şi limbistice necesare la traducerea cărţilor bisericeşti din limbile în cari 
au fost scrise şi din cari s-au tradus în limba română; spre a putea verifica acele traduceri şi a le perfecţiona unde va 
cere trebuinţa.
Nu este vorba deci de o simplă retipărire a cărţilor bisericeşti cu litere latine, ci de o emendare a ediţiunilor 
existente în text şi în limbă.
Considerând că, cestiunea tipăririi cărţilor bisericeşti cu litere latine s-a rezolvat la noi încă mai înainte decât în 
România, căci, în urma  esibitului sinodului eparhial  din Arad  nr  . 101 ex. 1871, congresul nostru din 1878 prin 
concluziunea sa no. 180 „constatând  necesitatea de a se tipări cărţile bisericeşti cu litere latine,  decerne  cestiunea 
aceasta la sinodul episcopesc spre apreciare".
Considerând că biserica ortodoxă română în toate provinciile locuite de români are una şi aceeaşi limbă, că până 
astăzi se folosesc de aceleaşi ediţiuni a cărţilor sale procurate în trecut, cele mai multe, chiar şi prin România, din patria 
noastră.
Considerând că emendarea ce o va afla necesară comitetul care va edita în România cărţile bisericeşti vrînd - 
nevrînd se va accepta şi la noi şi presupunând că ediţiunea emendată , făcută cu precauţiune şi cu pricepere de lucru, 
astăzi trebuie să fie mai perfectă decât ediţiunile vechi, este şi de dorit ca să se accepteze .
Prin urmare este o necesitate inevitabilă ca acel organ care în provincia noastră metropolitană este chemat a se 
îngriji de editarea cărţilor bisericeşti, nu numai să fie informat pe deplin despre schimbările ce au să intre în textul 
cărţilor, dar să conlucre chiar la stabilirea acelora, ca să nu se strecoare în biserică înnoiri de cari el n-ar avea ştire şi 
cari, nefiind corecte, ar putea deveni stricăcioase.
Pe aceste considerente îmi iau voie a face următoarea propunere.
Sinodul episcopesc e rugat ca, luând informaţiuni autentice despre modul în care se intenţionează în România 
revederea şi editarea cărţilor bisericeşti cu litere latine, să-şi valoreze influenţa sa canonică la revederea textului, iar 
retipărirea cărţilor bisericeşti cu litere latine pentru bisericele din provincia noastră metropolitană să o efectueze cu 
textul stabilit şi cu ortografia adoptată acolo.
Parteniu Cosma m.p.
Propunător 
 
[10 octombrie 1881]
 
 
[„ASEARĂ S-A REPREZINTAT PENTRU
ÎNTÂIA OARĂ .. ."]
 
Aseară s-a reprezintat pentru întâia oară Cazacii şi polonii, dramă în 5 acte în versuri de d. Deroulede , tradusă în 
proză de d. M. Pascaly, care a interpretat rolul principal al hatmanului Flor Gheraz . Piesa a ieşit bine. Punerea în scenă 
n-a lăsat de asemenea 
mult de dorit. Decorurile şi costumele — noi şi frumoase. Jocul artiştilor ne-a probat că şi-au învăţat şi au înţeles 
îndestul rolurile. Muzica d-lui Ştefănescu — plăcută. Dd . Pascaly, Manolescu, Velescu , Notara , precum şi doamnele 
Eufr . Popescu şi M. Constantinescu avut-au fiecare, după merit, partea sa de aplauze. Ţinem a vedea piesa a doua oară 
pentru a putea face o dare de seamă amănunţită şi conştiinţioasă.
 
[10 octombrie 1881]
 
 
[„CIT DESPRE ŢARA ..."]
 
,,Cât despre ţară, d. Brătianu ar sta mult şi bine la putere". Iată o vorbă a noastră căreia ,,Românul" [î]i dă o 
tălmăcire cu totul proprie a lui.
 
Protivnicii noştri au recunoscut şi proclamat că-n orice împrejurare ţara va fi  lângă  şi cu partida liberală, că-i va da 
încredere ...
Când înşii protivnicii noştri sunt siliţi să recunoască că cu noi e maioritatea ţării …
Protivnicii noştri au zis: cât despre tară, partida liberală ar sta mult şi bine la putere ...
Etc. etc.
 
Pardon .
Protivnicii d-voastră niciodată n-au declarat sau proclamat că ţara e cu partida liberală, că maioritatea e cu 
această partidă.
,,Timpul " a constatat pur şi simplu un fapt.
Acela că puterea de rezistenţă a ţării a fost şi mai e poate încă înfrântă de cătră o sumă de manopere roşie. Suiţi 
la putere, nu prin ei înşii, ci pe spetele unui Epureanu, Vernescu ş.a., c-un cuvânt pe spatele uniunii de la Mazar Paşa, 
roşii au ştiut să elimineze unul cîte unul toate elementele cîte nu erau cu apetiturile lor.
Au urmat apoi falsificarea  listelor  electorale pe scară mare. Patrioţi ce n-aveau nimic au fost introduşi cu 
deridicata în colegiile I şi II, cărora, alegerile odată făcute, bietele comune rurale au fost silite, prin solidaritatea ce le 
impune legea percepţiei, a le plăti dările şi privilegiul de a figura în colegii superioare averii şi condiţiei lor sociale.
Favori şi funcţii nu se mai dădură celor cari le-ar fi meritat sau cari ar fi fost calificaţi, ci nepoţilor, verilor , 
rubedeniilor pân- 'ntr-a şaptea spiţă a alegătorilor influenţi.
Pe de altă parte, pentru a interesa prin daraveri curat materiale corpul electoral, s-a creat sute de funcţiuni nouă, 
împărţite asemenea sau la alegători, sau la rude de alegători.
O mreajă întreagă de interese meschine, de împărţiri de slujbe la feneanţi şi netrebnici, de arendări pe nimic a 
moşiilor statului, de păsuieli, de împroprietăriri a Campiniilor , ce nici sunt nici au fost plugari, de stipendii împărţite 'n 
familie, o mreajă întreagă de corupţie bizantină, de nepotism fanariotic s-au aruncat asupra Corpului electoral, făcându 
'l flexibil pentru pentru voinţele companiei de esploatare.
Iată dar înţelesul cuvintelor noastre ,,cât despre ţară, d. Brătianu ar putea sta mult şi bine la putere".
Înţelesul este cel dat de A.V. Millo în monografia sa asupra Ţăranului. Tot organismul statului, administraţia, 
comunele, drumurile, căile ferate, băncile, toate s-au pus la dispoziţia intereselor electorale ale companiei de esploatare 
numită partid roşu. La pungă, la interesele pungii s-au adresat roşii, la apetituri; nu la conştiinţa liberă, limpede, a 
alegătorului, nu la convingerile lui politice, cari pentru d. C.A. Rosetti nu au nici o însemnătate, de vreme ce nici d-lui, 
nici coreligionarii săi politici nu au convingeri cari să poată fi cumpărate c-o pensie reversibilă, c-o sumă de bani 
oarecare.
Bani — şi ,,Românul" devine mâne chiar reacţionar, bani destui să-i îndopăm — şi toată tagma roşie va fi de 
orice părere vom pofti. 
Am spus-o demult, e greu, e ingrat a se lupta în contra unor asemenea arme. Nici o idee cât de clară, cât de 
generoasă nu poate opri tagma oamenilor fără de patrie de-a goni buna lor stare în detrimentul naţiei, a dezvoltării 
muncii şi a culturii.
Trebuia poate această amară experienţă.
Trebuia naţia să vază cum toată plebea aceasta greco - bulgărească au pretextat numai idei liberale ori naţionale 
pentru a face averi din nimic, pentru a fi galopinii lui Bleichroeder şi a cumpăra în numele statului cu 60% valori ce 
făceau 20%, pentru a ridica bugetul cheltuielilor în câţiva ani cu 40 %, pentru a escamota în toate chipurile averea şi 
bunăstarea publică. Trebuia poporul să vază această goană oarbă după avere fără muncă, să vază că rezultatul final este 
sărăcia tuturor, pentru a se convinge că roşii sunt străini ca rasă şi ca apucături, că n-au nimic sfânt , că pun la mezat, la 
sultan - mezat , cetăţenie şi frontiere, interese economice şi sociale, pretinsele lor convingeri politice, totul c-un cuvânt .
Văzut-au ţara ce însemnează în adevăr evanghelia roşie, ce înţeles au articolele ,,Românului"?
Nu libertate, nu egalitate, nu naţionalitate. Cestiunea principală e ca nişte Caradale şi Costineşti să fie milionari, 
ca C.A. Rosetti să capete pensii reversibile, ca toată pletora de plevuşcă fanariotă - bulgărească să încape în pita lui 
Vodă.
Vorbe de esclamaţiuni patriotice! Fum şi pleavă!
Bugetul, bugetul! iată formula magică, iată stindardul împrejurul căruia s-adună urmaşii adunăturilor lui 
Ypsilant; banul statului, sudoarea ţăranului, averea bisericii, a şcolii, a spitalelor, iară ţinta adevărată a toată suflarea 
fanariotică.
Şi aceasta fără pudoare, fără demnitate, fără respect pentru destinaţia organică a acestor averi!
Nu vorbim de popor! El e mânat la alegeri de subprefecţi, de civico - electorala baionetă a lui Serurie, el suportă 
numai plebea aceasta, fără a pricepe. Încurcat în paragrafi şi articoli traduşi din franţuzeşte, nemaiştiind a destinge alb 
de negru şi adevăr de minciună, cu mintea uimită de fraze fără coprins, de un întreg lexicon de termeni cari n-au nici o 
realitate îndărătul lor, el e în punctul de a-şi pierde până şi limba şi bunul simţ , vestit odinioară.
Acestea toate sunt ştiute, sunt secrete publice. Care-i dar ţara care e cu roşii? Am văzut-o acea ţară arhistrăină 
adunându-se împrejurul d-lui C.A. Rosetti la banchet. Aceasta nu este însă adevărata ţară istorică, strivită de roţile 
regelui Strussberg, cu oasele măcinate de „Millowie ", acesta nu este neamul românesc, ale cărui trebuinţe naţionale, 
sociale, economice d-alde C.A. Rosetti nu are nici onoarea, nici mintea necesară pentru a le înţelege. Acesta este statul 
străin încuibat în ruinele statului nostru naţional, sunt viermii intraţi în roiurile de albine; ţara d-lui Rosetti este o 
ecrescenţă parazită pe trupul adevăratei ţări, parazit care-i consumă puterile, [î]i împiedică şi-i nimiceşte funcţiunile 
vitale.
 
[11 octombrie 1881]
 
 
[„MULŢĂMITĂ ÎMPREJURĂRILOR ..."]
 
Mulţămită împrejurărilor, maniera de-a vedea în cestiunea izraelită s-a modificat cu totul. Nici foile izraelite, 
precum „Fraternitatea" şi altele, nu mai îndrăznesc a vorbi de persecuţiuni religioase. Religia izraelită e  atât  de 
indiferentă, atât de puţin esenţială pentru popoarele înlăuntrul cărora evreii trăiesc încât răspândirea zgomotului despre 
persecuţiuni religioase se datoreşte pur şi simplu spiritului de neadevăr al presei redijate de evrei. Ne vine a crede că, 
chiar în evul mediu, exceptând Spania poate, cestiunea religioasă era numai pretextul plauzibil al situaţiei evreilor; că 
adevăratele cauze ale urei cu care erau întâmpinaţi erau, ca şi azi, sociale şi economice.
Privită din punt de vedere mecanic, cestiunea izraelită ni se prezintă ca o calamitate elementară, căreia trebuie să 
i se opuie toate piedicile pentru a nu face stricăciuni , în 
lupta de conservare şi de existenţă la care are drept orice popor, deci şi cel românesc, vederile pur umanitare [î]şi au 
marginile lor. Nici un popor din lume nu poate fi dator de-a se sacrifica pe sine colportajului , cârciumelor , uzurei, 
pentru cuvinte umanitare. Evreii nu pot pretinde ca principiile ce le propagă să nu fie  atât  de scumpe  încât  să le 
sacrificăm bunăstarea, sănătatea, viaţa morală şi fizică a ţăranului nostru, câştigul meseriaşului şi a negustorului nostru, 
numai pentru că Evangelia pe de o parte, Revoluţia franceză pe de alta, ne cer frăţie.
Goniţi din marea împărăţie rusească în mod sistematic, persecutaţi în Germania, rău văzuţi în Austro-Ungaria, 
evreii trec în  cârduri  marginile ţării noastre şi află aci, sub un guvern şi o legislaţiune  demagogică  , un teren de 
esploatare cum nu-l mai aflaseră undeva; mai mult, ei află în Grădiştenii noştri, în vânătorii de aur ai noului Byzanţ , 
nişte aprigi apărători înaintea unei justiţii amovibile, intimidate , compuse adesea din tineri cu puţină esperienţă; află 
într-o administraţie incultă, venală, plină de vicii şi necesităţi, un sprijin activ întru esploatarea claselor noastre 
producătoare, a ţăranului, a meseriaşului, a muncitorului. Deprinşi a se organiza repede şi lesne, ca orice popor vechi, 
ţinut la un loc prin solidaritate de rasă, de interese şi de religie, ei dau în sinagogă ordine de zi pentru concurarea şi 
ruinarea negoţului creştin; ordine de zi cari n-au a face nimic cu mozaismul metafizic şi cari se îndreaptă pur şi simplu 
contra ramurii cutăreia sau cutăreia de negoţ exercitate de membrii poporului înlăuntru căruia evreii se află.
Tendenţa de-a monopoliza negoţul e evidentă la rasa aceasta; o tendenţă care se 'ntinde apoi şi asupra altor 
ramuri de activitate.
Esclusivismul ei e cunoscut de toţi,  încât  nici amicii ei nu o vor tăgădui. De  când calomnia persecuţiunilor 
religioase au căzut evreii caută a da o altă faţă lucrului. Ei vor să facă a crede că animozitatea îndreptată în contra lor e 
totodată îndreptată contra ordinei sociale, contra averii în genere, că în sfârşit e o mişcare socialistă.
Întru cât ei sunt în multe locuri cauza de căpetenie a mizeriei, or fi având oarecare cuvânt . E prea adevărat, din 
nenorocire, că enormele capitaluri grămădite în mânile lor au absorbit ca marea pe cele mici, că le-au sustras de la 
producţiunea folositoare şi rentabilă prin muncă şi le-au aruncat în întreprinderi americane, hazardate, din cari nouăzeci 
la sută s-au dovedit de-a fi de o producţiune nulă.
La haute finance, reprezentată mai cu seamă prin bancheri evrei, a fost cauza marilor crize economice din 
Germania şi Austria, au ruinat ramuri întregi de producţiune, au lăsat fără muncă sute de mii de braţe.
Dar în realitate mişcarea în contra lor e îndreptăţită nu pentru că neagă averea individuală, ci întru cât contestă 
mijloacele cu cari acele averi se fac. Orice reformă economică şi socială va respecta averea datorită muncii reale sau 
capitalizate, dar va trebui să combată mijloacele de a face avere fără muncă, fără producţiune, numai prin speculă şi 
prin amăgire.
Faţă cu aceste rele evidente şi generale foile izraelite ne vin cu protestaţiuni de umanitate şi civilizaţiune. 
Asemenea protestaţiuni sunt poate la locul lor înaintea unor cititori inculţi, cari se simt măguliţi când li se spune că sunt 
civilizaţi. Civilizaţia proprie consistă în suma de adevăruri înţelese şi practicate de un popor. Cu cât suma de adevăruri 
e mai mare cu atât civilizaţia e mai înaltă. E însă un adevăr că evreii au o influenţă dezastroasă asupra stării morale şi 
materiale a poporului nostru, un adevăr că sunt o rasă străină şi imigrată de 40 de ani încoace, un adevăr că corupţia şi 
imoralitatea formează alaiul imigraţiunii lor, un adevăr că — escepţie făcând de cei asimilabili dintre ei — cată să fie 
înlăturaţi din sate, că trebuie să li se interzică colportajul în oraşe, că trebuie aduşi la necesitatea de-a munci.
A munci însă va să zică a produce obiecte de indiscutabilă utilitate, nu a vinde rachiu sau a colporta productele 
altora.
Iată cestiunea cum se prezintă astăzi. Nu mozaismul ca antiteză a creştinismului, ci poporul modern, cu clasele 
lui muncitoare, în antiteză cu rasa veche, discompuitoare , egoistă , fără sentiment pentru binele public, iată adevăratul 
antagonism.
Cât despre umanitate ... e fără îndoială mai uman, mai creştinesc lucru de-a apăra munca claselor de jos contra 
speculei şi uzurei decât de a apăra specula şi pe esploatator în contra celui esploatat.
 
[13 octombrie 1881] 
ŞCOALA NORMALĂ DIN GALAŢI
AFACEREA PETROVAN
 
Am spus într-unul din numerii trecuţi că ancheta trimisă la Galaţi ca să cerceteze cele denunţate de d. Ciochină 
prin ziarul nostru contra d-lui Petrovanu , directorul Şcoalei Normale, a constatat de adevărate toate punctele. Acum ni 
se trimite din Galaţi o copie după raportul d-lui inspector general Dumitrescu , căruia îi facem în parte loc mai la vale. 
D. Petrovan a fost destituit şi dat judecăţii juriului profesoral. Se şopteşte însă că lucrurile ar fi a se face muşama. Noi, 
fără a crede, ne facem cu toate acestea ecoul acestui zvon şi rugăm pe d. ministru al instrucţiunei să dea un comunicat 
în această privinţă. Dar iată raportul.
 
[13 octombrie 1881]
 
 
[„D-NII BRĂTIANU BOERESCU AU COMPROMIS ..."]
 
D-nii Brătianu — Boerescu au compromis cestiunea Dunării prin făgăduinţele ce-au apucat a le face pe nimic 
monarhiei austro-ungare. Daca n-au angajat ţara, au angajat însă desigur ministeriul şi partidul, încât orice pas pe care 
ar voi să-l facă îndărăt e sterilizat prin cele ce-au apucat a făgădui. Acestea le-au făcut d-lor fie din inepţie ori scurtă 
vedere, fie din rea credinţă , deşi cestiunea se prezinta curată şi esplicită , fără nici o bătaie de cap, din însuşi textul 
actului internaţional care regulează soarta Dunării. În Tractatul de la Berlin nu e prevăzută Comisia Mixtă; Austro-
Ungaria nu e stat ţărmurean ; nu are ce căuta la Dunărea de Jos, nici în prezidiul permanent, nici chiar delegând un 
membru într-o comisie de ţărmureni ce n-o priveşte, nemaivorbind de votul preponderant.
Împărăţia invoacă marile ei interese pe Dunărea de Jos ?
Altă chestie.
Marele interes de-a avea chiar monopolul navigaţiunii pe Dunăre nu constituie dreptul unui asemenea monopol.
Împărăţia zice că într-o Comisie Mixtă la care iau parte numai state mici ea nu poate juca rolul de egal cu 
celelalte, ci trebuie să aibă un rol preponderant.
Altă chestie.
Noi credem că, întru cât e o chestie de bună cuviinţă de-a da locul întâi celui mai mare, totul se reduce la 
consideraţiuni de formă, fără nici un efect determinant asupra fondului lucrului. Demnitatea şi mărimea de rang a unui 
stat nu poate influenţa nicidecum dreptul statelor mai mici în cestiunea Dunării. Preferinţe , onori, titulatură, toate 
acestea nu constituie ... un drept.
Relaţiile între două state pot fi foarte bune, ca şi relaţiile între doi oameni, fie unul oricât de mare, altul oricât de 
mic, fără ca dreptul unuia să sufere sub pretenţiunile celuilalt. Toată buna cuviinţă , tot dicţionarul espresiilor 
reverenţioase şi politicoase le poate revărsa cel mic asupra celui mare, [î]i poate da toată cinstea cuvenită, fără ca —  cu 
toate acestea — cel mic să cedeze din dreptul lui nici atât cât e negru sub unghie.
Ce au făcut însă guvernul, d. Boerescu în special?
A promis, ba direct, ba indirect, ba pe sub mână , ba pe faţă. Prin aceste promisiuni a modificat cu totul punctul 
de plecare al Comisiei Europene din Galaţi, a mutat cestiunea de pe terenul dreptului pe acela al concesiilor . Se ştie 
însă ce va să zică a da degetul mic celui mare; el [î]ţi va lua mâna întreagă.
Silit de opoziţiune de a-şi arăta arama şi de-a nu sta în două luntri deodată, guvernul eliminează din cabinet 
obrazul subţire de Braşov al d-lui Boerescu şi revine la punctul 
nostru de vedere, la acela al dreptului cert, pozitiv, precum rezultă din articolele Tractatului de la Berlin.
Dar punctul de vedere pe care-l ocupă astăzi e compromis deja prin făgăduinţele şi concesiunile puse în 
perspectivă. Unele din puteri credeau că rezistenţa României e numai o rezistenţă de comedie, pro forma; altele — 
atrase pe acest teren al concesiilor — au început a face propuneri mediatoare; toate discutau cestiuni pe cari nu erau 
chemate a le discuta, de vreme ce nu sunt prevăzute în Tractatul de la Berlin, nici sunt de competenţa Comisiei 
Europene.
Guvernul ar trebui să înţeleagă un lucru — că e angajat în cestiune şi incapabil de a-i da o soluţiune. D. Ion 
Brătianu a intrat până 'n brâu în mlaştina promisiunilor, d. Boerescu intrase pân 'n gât . Ei nu mai pot ieşi de acolo; 
terenul pe care le-a călcat piciorul a fost mlăştinos , nesolid .
Articolele patetice ale ,,Pseudo-Românului" nu ajută nimic şi nu dovedesc decât voinţa acestor patrioţi de-a 
rămânea la putere de astă - dată cu preţul Dunării.
Nu ne citeze foaia guvernamentală articole de gazete străine plătite din fondurile secrete sau scrise de oameni 
cărora li se dă cîte un prezent de mii şi zeci de mii de franci din visterie. Toate acestea nu dovedesc nimic. Atât vedem, 
atât putem vedea din acestea că d. C.A. Rosetti râvneşte a-şi ţine pletora fanariotică la putere cu preţul Dunării, precum 
a ţinut-o ieri cu preţul răscumpărării, alaltăieri cu acela al împământenirii ş.a.m.d.
Rămânerea la putere a acestor oameni devine, zi cu zi, o afacere de precupeţire de hotară. Precupeţii Basarabiei 
se pregătesc a precupeţi azi Dunărea, mâine cine ştie ce parte a Moldovii ori a Ţării Româneşti.
Iată unde ajungem când plebea aceasta din câteşipatru unghiurile lumii îşi arogă dreptul de-a face politică în 
numele României.
 
[14 octombrie 1881]
 
 
[„ASTĂZI SE ÎNCEP ALEGERILE ..."]
 
Astăzi se încep alegerile pentru Reichsrath în Germania.
Deşi lupta nu are pentru cititorii noştri un interes direct, totuşi înverşunarea cu care se poartă, precum şi vederile 
deosebite ce se ciocnesc în ea merită atenţie şi îndeamnă la asemănări.
În Germania luptele electorale sunt departe de-a avea acea lature hidoasă de intrigi personale, de mici interese de 
păsuială , de vânătoare de funcţii şi de diurne pe care le au la noi. Organele statului, cele judecătoreşti şi cele 
administrative, sunt inamovibile, miniştrii se bucură de încrederea regelui chiar atunci când reprezentaţia naţională le-ar 
fi nefavorabilă. În opoziţie cu Parlamentul, în contra voinţei majorităţii liberale, s-au declarat războiul de la 1866, care a 
întemeiat unitatea şi mărimea actuală a Germaniei.
Şi azi guvernul, principele de Bismarck îndeosebi, luptă în alegeri împotriva liberalismului.
Puterea şi precumpănirea europeană câştigată prin războiul de la 1870 ar fi lesne pierdute daca oameni fără 
tradiţii ar prefera o descărcare momentană a poporului german cu preţul slăbirii statului. Germania e silită a ţine la 
politica păcii armate daca nu voieşte ca vecinii ei puternici să pună piedici dezvoltării ei viitoare.
Dar paralel cu absorbirea tuturor puterilor prin înarmare s-a dezvoltat cestiunea socială, sărăcia claselor de jos, 
care cere o grabnică remediare .
Şi aci guvernul şi liberalismul sunt diametral opuşi. Pe când liberalii nu admit facultatea statului de-a interveni 
în organizarea muncii, guvernul voieşte din contră, prin nouăle mijloace ce i le va crea monopolul tutunurilor, să 
asigure pe lucrători în contra sărăcirii şi mizeriei. Statul german cere prea mult supuşilor săi, prin obligativitatea gene- 
rală a serviciului în armată, pentru ca să nu le datorească o compensaţie, o asigurare in contra urmărilor serviciului 
militar, în contra urmărilor sociale ale războiului.
Precum vedem lupta e între vederi foarte deosebite şi cu toate acestea e o luptă pentru a determina  voinţa 
statului, nu însă o sfadă pentru împărţirea bugetului şi funcţiunilor.
Înrădăcinată în înclinări, în instincte, ea se poartă fără cruţare şi dintr-o parte şi dintr-alta , păstrând cu toate 
acestea înaltul caracter moral al unei lupte pentru idealuri politice şi sociale.
Când comparăm aceste lucruri cu sporul de funcţii, de nepotism, de păsuieli, de diurne, de făgăduinţi care se 
petrece la noi în vremea alegerilor, când vedem seriozitatea şi adâncimea de vederi ce predomină lupta de acolo ş-o 
comparăm cu goana de interese personale care se practică la noi sub pretextul principiilor liberale naţionale, ne vine să 
ne îndoim despre folosul şi eficacitatea sistemului parlamentar în ţări fără cultură suficientă. Aci la noi nu e chestie nici 
de liber-schimb , nici de protecţionism , aci statul nu are în vedere apărarea claselor sale muncitoare, aci chestia de 
căpetenie este ca corectori de gazete să devie milionari şi vânători de abecedar directori de bancă şi de drum de fier. 
Golul intelectual şi moral care se simte-n viaţa statului [îl] întâmpinăm în aceeaşi măsură în alte ramuri de viaţă 
publică: în ştiinţă, în arte, pretutindeni.
A compara stările de la noi cu cele străine înseamnă a alătura un teatru de păpuşi cu o luptă ce se petrece pe 
câmp limpede de bătălie.
 
[16 octombrie 1881]
 
 
[„VIZITA PE CARE REGELE ITALIEI..."]
 
Vizita pe care regele Italiei o face împăratului Austriei este fără îndoială obiectul celor mai întinse combinaţiuni 
politice.
În adevăr, pân' acum Italia avea un partid politic ale cărui aspiraţiuni esterioare erau îndreptate asupra oraşului 
Triesta şi a ţinutului triestin , ca părţi neeliberate încă a teritoriului locuit de italieni. Drepturi istorice nu prea aveau 
italienii asupra acestor locuri, dar ei nici nu şi-au bătut capul c-o asemenea consideraţie. Fundamentul politicei italiane 
au fost principiul naţionalităţii, un principiu care, din timpul lui Napoleon III încoace, a devenit cel conducător pentru 
politica italiană, cea germană şi cea rusească, nemaipomenind de micile state din Orient.
Acum deodată Italia îşi schimbă calea: întrevederea dintre rege şi împărat înseamnă în linia întâia renunţarea, pe 
mult timp, poate pentru totdeuna, la oraşul Triesta , atât de important pentru navigaţiunea pe Marea Adriatică şi pentru 
negoţul levantin ; Irredenta îşi dizolvă comitetele de agitaţiune; o ţintă necunoscută dar nouă pluteşte în ochii tânărului 
stat latin.
Ca să pricepem însemnătatea acestei apropieri de alianţa austro - germană cată să ne reprezentăm marea valoare 
pe care în timpul din urmă a luat-o Mediterana şi coastele Africei. Africa, deşi un continent cunoscut demult şi locuit 
din vechime încă de popoare de o înaltă însemnătate istorică, era necunoscută înlăuntrul ei. Călătorii veacului nostru au 
descoperit interiorul, au descoperit întinse ţări roditoare, petrecute de roiuri de popoare, unele cu deprinderi sălbatice, 
altele pacinice şi capabile de civilizaţie. E un continent descoperit din nou, cu un mare viitor.
De aci tendenţa popoarelor apusene de-a ocupa coastele Africei, de aci încercările Angliei de-a ocupa Egipetul, a 
Franţei de-a anexa Tunisul. Înconjurată astfel de petece de pământ aparţinând statelor europene, Mediterana ar deveni 
un simplu lac înlăuntrul statelor europene, brăzdat de corăbiile lor, iar coastele ocupate ale Africei ar fi începutul 
cuprinderii teritoriilor dinlăuntrul acestui vast continent.
O luptă pentru supremaţie pe Mediterana s-a început între puteri şi se urmează. Italia e în cel mai mare grad 
interesată de-a avea o poziţie determinantă în această mare, 
de vreme ce întreaga peninsulă e înconjurată de ea, de vreme ce toate porturile ei sunt udate de apele Adriei şi ale 
Mediteranei . Franţa şi Anglia sunt însă atât de puternice în aceste ape încât , pentru a le opune o contragreutate , Italia 
se vede silită a căuta un sprijin la puterile din mijlocul Europei. Interesul ei de putere maritimă şi comericală o abate din 
calea politicei naţionaliste de pân' acum .
Pe de altă parte e moştenirea împărăţiei otomane la mijloc. Tendenţa Austriei de-a ajunge la golful de la Salonic 
e îndestul de cunoscută şi desigur  favorizată  prin dezbinările dintre naţionalităţile Turciei.  Urmându-şi  calea prin 
Bosnia, Erţegovina şi Macedonia, Albania rămâne de o parte ocolită de înaintarea Austriei şi se poate ca Italia să fie 
dispusă, în cazul unei împărţiri ulterioare de teritoriu, a-şi lua partea ei, punând această ţară sub o dependenţă oarecare 
de ea.
 
[17 octombrie 1881]
 
 
[„IERI S-A REPREZENTAT ..."]
 
Ieri s-a reprezentat Moştenitorii şi opereta Contrabandierul .
Se ştie că în Moştenitorii Millo joacă cu nesecata lui vervă rolul lui Izidor Giridot . Şi aseară bătrânul nostru 
artist era în cele mai bune dispoziţii, reprezentând pe egoistul moştenitor pe toată scara dorinţei de câştig . Dacă această 
piesă, îndealtmintrelea foarte puţin însemnată din punct de vedere dramatic şi rău tradusă în româneşte, a putut să se 
susţie atâta timp în repertoriu, aceasta este a se atribui esclusiv lui Millo şi modului în care-şi joacă rolul.
Reprezentaţia  Contrabandierului  a fost asemenea binişor  răuşită  dacă considerăm  circumstanţa  atenuantă a 
puţinelor mijloace artistice de care dispune teatrul pentru reprezentarea unor lucrări muzicale. D-nul Popovici are un 
glas sonor şi plăcut, iar d. Mateescu are şi glas şi talent comic.
Cu ocazia reprezentaţiei s-a înscenat o mică cabală în parter , care-a avut un curios epilog în fumătorul teatrului. 
În Moştenitorii e un rol de amoreză naivă (Paulina ), pe care în stagiunile trecute 'l juca d-ra A. Popescu şi care în 
această seară era jucat de d-ra Constantinescu.
O seamă de tineri începură — la intrarea în scenă a d-rei Constantinescu — să strige „Popeasca  !", alţii 
aplaudară pe noua purtătoare a rolului. Publicul cel neinteresat în această afacere [î]l chema pe Millo, pentru a acoperi 
scandalul ce se înscenase .
Între acte d-ra Popescu apăru în foaierul teatrului şi declară d-lor adunaţi acolo că pe nedrept i s-ar fi luat rolul 
ce-l jucase de atâta timp, dându-se unei alte.
E evident că rivalităţile dintre culise nu privesc întru nimic publicul şi că manifestanţii pro şi contra ar fi trebuit 
depărtaţi din sală de cătră poliţie, care are şi ea un rol de vreme ce i se dau locuri gratis pentru a asista la reprezentaţii. 
Dar se vede că pentru poliţia d-lui Radu Mihai asemenea lucruri nu au însemnătate.
 
[17 octombrie 1881]
 
 
[„«LE RENSEIGNEMENT PARISIEN » SCRIE ..."]
 
,,Le Renseignement parisien " scrie în cestiunea Dunării următoarele:
La 7 noiemvrie Comisia Europeană se va întruni la Galaţi.
Românii sunt fireşte foarte preocupaţi de hotărârea ce se va putea lua în cestiunea Dunării.
Cestiunea  aceasta e tema zilnică  a discuţiunilor ziarelor din Bucureşti.
,,Românul" mai cu seamă espune cu o mare putere logică drepturile României. 
După ce arată că, nici în protocoalele Tractatului de la Berlin, nici în Tractatul încheiat între puteri nu se face  
cea mai mică menţiune de-o Comisie Mixtă sau de preponderanţa vreunui stat asupra Dunării, ,,Românul" declară că, 
din contra, rezultă din dezbaterile Congresului, precum şi din Tractatul de la Berlin însuşi în  chipul cel mai absolut şi 
mai categoric, că executarea reglementelor de liberă navigaţiune şi de poliţie fluvială pe Dunăre, în partea râului 
dintre Porţile de fier şi Galaţi, e lăsată cu totul  în sarcina statelor ţărmurene: România, Serbia, Bulgaria. Mai mult 
încă: solicitudinea Europei de-a împiedeca preponderanţa unei singure puteri asupra râului a mers atât de departe 
încât , atunci când baronul Haymerle a propus în sânul Congresului de-a încredinţa supraveghearea executării 
reglementelor de liberă navigaţiune şi de poliţie fluvială unui singur comisar, delegat de cătră Comisia Europeană, 
Congresul a trecut peste propunere, de teamă de-a nu încuraja prin asta acţiunea izolată a unei singure puteri pe 
Dunăre în paguba celorlalte.
 
După ce ziarul francez citează pasaje din „Românul" ajunge la următoarea concluzie :
 
Situaţia României e dificilă pentru că Austro-Ungaria dă o importanţă capitală propriei sale dominaţiuni pe 
Dunărea de Jos. Ea e susţinută de Germania în pretenţiunile ei.
Rusia e fireşte opusă estensiunii Austriei asupra Dunării de Jos. În privirea aceasta Englitera este, deşi pentru 
alte cuvinte, deosebite, tot de părerea Rusiei.
Totul atârnă la urma urmelor de rezoluţia ce vor lua în definitiv Franţa şi Italia.
Franţa, într-un sentiment escesiv de conciliare, a propus un proiect care, fără a acorda împărăţiei austro-
ungare tot ce ea cerea, e considerat totuşi de către români ca o propunere ce sacrifică interesele lor esenţiale.
Italia, care în atâtea împrejurări a arătat cea mai simpatică bunăvoinţă pentru România, a înclinat în partea 
Austriei în timpul din urmă. Nu e probabil ca, după întâlnirea regelui Italiei cu împăratul Francisc Iosif la Viena, 
această înclinare a Italiei să scază; ea va creşte din contra.
Va fi dureros ca România, într-o cestiune de care atârnă dezvoltarea ei economică, să fie părăsită de către 
Occident, ea care-i o parte a Occidentului la porţile Orientului.
Am voi să credem că Occidentul întreg va înţelege în sfârşit că, pe Dunăre, interesele României sunt ale 
Occidentului însuşi.
 
Din cele de mai sus se vede că cestiunea Dunării stă rău în urma celei mai nouă  constelaţiuni  a puterilor 
europene.
Cu toate acestea nu credem că ea ar fi stat atât de rău daca nu se făcea acea politică de duplicitate care, pe de o 
parte, [î]i  permitea  d-lui Boerescu de-a face  făgăduinţe  , pe de alta  prefăcea  rolul membrului român din Comisia 
Europeană pân 'ntr-atâta într-un rol de morgă spaniolă încât să dea ocazie comisarului austriac de-a declara că al nostru 
e rău informat şi că, după a sa ştiinţă, există făgăduinţe pozitive făcute Austro-Ungariei.
Într-adevăr, după cât aflăm, colecţia de documente diplomatice ce o pregăteşte Ministerul austriac de Esterne 
pentru a o prezenta delegaţiunilor ar fi coprinzând făgăduinţele scrise negru pe alb a iluştrilor noştri oameni de stat. Ba 
se susţine că d. Brătianu ar fi delegat anume pe un onor. patriot cu gingaşa misiune de-a merge la Viena şi a îndupleca 
pe guvernul imperial să suprime publicarea acelor documente, cari ar face cu neputinţă rămânerea patrioţilor la putere.
 
[18 octombrie 1881]
 
 
[„NUMAI NOI OBSERVASEM ..."]
 
Numai noi observasem, la apariţiunea ziarului ,,Cumpăna", că foaia aceasta e redijată de tineri izraeliţi. Scrisă 
într-o limbă românească deosebit de bună şi c-o inteligenţă caldă, foaia s-a ferit până acum de-a atinge punctul care-o fi 
durut-o mai mult, până ce-n sfârşit , în urma mişcării antisemitice şi a circulării d-lui C.A. Rosetti, ea părăseşte rezerva 
ce şi-o impusese , şi arată arama şi-şi dă în petec, cum am zice.
După ,,Cumpăna", venirea evreilor în ţara noastră a fost cauzată prin necesităţile economice ale generaţiei 
trecute; ei, prin serviciile ce le-au adus acestei generaţii, pe cari le ignorăm , şi-au câştigat importanţa actuală. Au oferit 
deci o compensaţie pentru munca naţională ce i-a susţinut. 
Teoria socială a compensaţiei fiind a noastră şi neaflîndu-se în nici un manual de politică, ne credem în drept a o 
esplica.
Compensaţia nu se dă de cătră o clasă sau de cătră un om decât prin muncă intelectuală sau musculară. Munca 
musculară consistă în producere de obiecte de utilitate necontestată, cea intelectuală în facilitarea producţiunii acestor 
obiecte. Din acest punct de vedere vânzarea de rachiu de cucută prin sate şi colportajul nu ni se par nici a fi produs 
obiecte de utilitate, nici a fi înlesnit producţiunea prin o mânuire mai inteligentă a instrumentului de muncă.
La noi, ca în toate ţările, evreii se prezintă ca un element parazit de mijlocitori , a căror activitate, în loc de-a 
iefteni schimbul de producte, îl scumpeşte în mod artificial şi-l scumpeşte în aceeaşi măsură în care-l monopolizează în 
mânile lor. Ei sunt , ca element comercial, absolut stricăcioşi în toate ţările; de aceea şi vedem că, oriunde se află în 
număr mare, domneşte cea mai mare sărăcie.
Ei nu împlinesc necesităţi, ci dau naştere patimelor rele şi viciilor, le încurajează şi le satisfac . Mai mult: evreii 
par în genere incapabili de muncă industrială. Oricât de mulţi ar fi într-un oraş, nu-i vom găsi nici ca muncitori în 
fabrici, nici în ateliere, escepţie făcând de meserii foarte uşoare, de caracter femeiesc oarecum.
Fără îndoială că suportăm urmările generaţiei trecute; dar păcatele, inepţiile ei, nu calităţile. A fost inept a crede 
ceea ce unii credeau, că, primind colonii de puri consumatori improductivi , se sporeşte avuţia şi puterea de muncă a 
ţării. Şi în Statele Unite imigrează oameni; dar toate foile europene sfătuiesc pe speculanţi de-a se feri de Stalele Unite. 
Ele nu dau subsistenţă decât emigrantului  producător, ţăranului, meseriaşului. Omul fără meserie piere acolo. Am 
cunoscut evrei cari au emigrat din Austria în America, iar de acolo au venit în ... România.
Nu deznaţionalizaţi trebuiesc evreii, căci foarte puţin ne pasă daca o întreagă rasă consumatoare şi improductivă 
va vorbi sau nu româneşte; ci siliţi, prin o strictă organizare economică, la muncă, la muncă musculară, la producţiune. 
Atunci se vor deznaţionaliza de sine sau vor emigra, iar până atunci cată să fie înlăturaţi absolut de la esploatarea 
claselor muncitoare, de la traficul viciilor şi slăbiciunilor. La muncă Caradalele, Costineştii şi Mihăleştii, dar la muncă 
şi evreii.
Iată punctul important al discuţiei. Trebuie să li se îngreuie paraziţilor de tot felul meseria lor. Negoţul cu 
băuturi spirtoase, colportajul trebuiesc mărginite la strictul necesar. Nu specula, munca trebuie să determine mersul 
societăţii şi înaintarea pe scara socială.
,,Cumpăna" zice că toate ţările au pe evreii pe cari - i merită, deci şi România. Noi tăgăduim aceasta. N-am 
meritat prin nimic nici pe evreii noştri, nici Caradalele noastre. Unii imigraţi din Rusia şi Austria, alţii veniţi din Turcia 
au avut o influenţă dezastroasă asupra dezvoltării materiale şi intelectuale ale ţării noastre. Aceste două elemente, egal 
de străine, intelectual şi material egal de sterpe, ne-au adus poporul la sapă de lemn, l-au corupt, l-au făcut vicios , 
precum au adus la sapă de lemn pe ţăranul din Galiţia, din Bucovina, din Maramureş, din Rusia de sud.
Invazii de armate străine şi invazii de paraziţi străini sunt nenorociri pe cari o ţară nu le merită, dar trebuie să le 
suporte dacă e mică. Nu se poate zice despre viile de Cotnar că merită filoxera .
Noi nu urâm pe evrei, dar nici de vină nu suntem că au fost persecutaţi în alte ţări, că au contractat deprinderile 
de speculă şi de parazitism pe cari le au acum, şi nici putem iubi acest rău elementar ce cade asupra noastră. România, 
nefiind vinovată întru nimic de poziţia trecută a evreilor în ţările apusene şi răsăritene, nu poate fi obligată a suporta 
economic şi social urmările acelui rău tratament.
La noi n-au fost persecuţiuni religioase. Sub domniile vechi naţionale puţinii evrei formau o breaslă al cărei 
staroste era rabinul. Breasla aceasta avea dreptul public al oricării alte bresle şi, prin caracterul chiar al instituţiei, 
membrii comunităţii economice nu se că puteau înmulţi peste trebuinţele reale.
Aşa ar fi trebuit să rămâie totdauna.
În organizarea veche nu încăpeau paraziţi.
În lipsa absolută de organizare socială de care ne bucurăm în urma influenţei altor elemente parazite asupra 
statului a putut însă încăpea o mulţime de lume fără căpătâi . 
În momentul în care ne vom hotărâ a organiza şi apăra munca naţională credem că evreii fără silă vor dispărea 
încet - încet şi, după vechiul lor obicei, vor căuta o altă societate omenească, tot atât de nesănătoasă precum e a noastră 
astăzi şi vor năpădi asupra ei.
Dar pentru sanificarea noastră e necesar ca să dispară din viaţa publică elementele parazite transdanubiene, a 
căror vină publică e dezorganizarea actuală.
Ceea ce se poate face este încetăţenirea elementelor în adevăr folositoare, precum tineri învăţaţi, meseriaşi buni 
ş.a.m.d.
Încolo însă naţionalitatea română ca oricare alta are dreptul înnăscut de a-şi apăra moştenirea ei istorică şi 
munca ei de orice alt element străin. Alegerea armelor şi mijloacelor atârnă de timp şi împrejurări, şi, dacă e vorba de 
păstrarea rasei române pe acest colţ de pământ şi de întărirea caracterului ei şi a felului ei de-a fi, nici o armă nu este rea 
întrebuinţată la timpul cuvenit.
 
[20 octombrie 1881]
 
 
[„AFLĂM ÎN «ROMÂNUL» DE AZI..."]
 
Aflăm în ,,Românul” de azi un lung articol privitor la cestiunea izraelită.
Îl reproducem ca probă de completa lipsă de idei în privirea măsurilor ce cată a se lua în contra invaziei.
Foaia guvernamentală constată invazia, arată relele ei, se plânge de ea şi totuşi nicăiri nu indică un singur mijloc 
pentru a întâmpina răul. Culmea ridicolului e desigur apelul ce-l face evreilor împământeniţi de-a opri imigraţinea din 
Rusia.
Dar iată-l  aproape întreg. Ex ungue leonem .
 
…indicarăm zilele trecute datoria  ce credem că au, după noi, acei dintre evrei cari se zic  români, cari iubesc cu 
adevărat ţara şi pe poporul român.
Aceştia, pe când pretutindeni erau goniţi, pe când mai nicăieri nu găseau azil şi protecţiune pentru viaţa ş-averea 
lor, au aflat în România nu numai azilul ci mijlocul d' a propăşi , d' a se 'navuţi .
Ei ştiu deci, prin esperienţa ce au, că, niciodată fanatismul religios n-a pătat inima poporului român; că niciodată 
persecuţiuni religioase nu s-au văzut pe ospitaliarul pământ al României;
mai ştiu că, cu toate acestea, nici o ţara pe lume n-a fost mai insultată , mai batjocorită decât România sub 
pretestul mincinos şi infam al persecuţiunii religioase ;
ştiu încă  —  căci trăiesc aci şi văd lucrurile cu ochii lor   —  că, pe când pe d'o parte se striga că erorile veacului 
de mijloc se esercită aci 'n contra evreilor, pe de altă parte coreligionarii lor soseau în valuri dese şi groase în ţara 
noastră, dovedind astfel prin fapte că nu e nimic adevărat din acuzările făcute, căci dacă ar fi fost adevărate, fie numai 
în parte, acele acuzări, invaziunea s-ar fi curmat , de vreme ce nimeni nu SE  duce cu dragă voie la rău, la persecuţiune.
Ei bine, când situaţiunea este astfel; când mai cu osebire  ţara  —  înecând simţimântu-i de demnitate pe drept 
revoltat — a uitat şi  iertat toate calomniile ce i s-au adresat ş-a pus pe evrei p-aceeaşi linie cu oricare român născut şi 
crescut sub un regim străin, am crezut şi  credem ca va fi venit şi pentru evrei timpul d' a dovedi că iubesc adevărat ţara, 
că se interesă de viitorul ei, că sunt şi prin fapte români, cum au fost recunoscuţi de drept de către poporul român.
D-aceea am amintit evreilor zilele  trecute datoria, ce au; le-am indicat cum, după părerea noastră, ar putea şi 
dânşii dovedi iubirea ce trebuie să aibă pentru naţiunea română şi pentru pământul ei.
Invaziunea ebraică  urmează.
Autorităţile — cu  toate măsurile luate şi care i-au pus mari  stavile — nu pot totuşi a o opri cu desăvârşire .
Într-adevăr, când graniţele sunt atât de întinse şi deschise, când vecinii vor să se scape de vagabonzi, e uşor a-
nşela vigilenţa ş-a ajunge la scop.
Daca evreii din  ţară n-ar închide ochii, dacă ei n-ar primi pe fugarii şi pe goniţii din alte părţi, măsurile luate d-
autorităţi ar fi d-ajuns pentru a opri invaziunea.
Împlinirea acestei datorii, ce-n oricare ţară este impusă   prin inimă şi prin interes fiecărui cetăţean, avem dreptul 
să cerem şi noi de la izraeliţi.
Mai este un rău.
Nepăsarea, cetăţenilor, a guvernelor din trecut şi p-alocurea —  mai cu osebire peste Milcov — o ne 'nfrânată 
poftă de câştig , au ajutat la năpădirea satelor de către o mulţime de străini cari n-au nici o meserie şi se fac numai 
cârcimari şi esploatatori    ai  sătenilor.
Avem legi care lovesc această esploatare chiar în cauza ei: opresc stabilirea în sate a acestor oameni. 
Găsesc oare evreii deveniţi români că ei nu sunt datori a lucra pentru a pune capăt acestei stări de lucruri, şi ilegale, şi 
păgubitoare poporului român?
Ne mulţumim şi d-astă dată numai a pune întrebarea.
Aşteptăm răspunsul de la fapte şi numai de la fapte, căci omul se judecă după, fapte, ca pomul după roade.
În istoria noastră naţională, în lupta pentru bine  ş-adevăr  , găsim numele unui evreu, Rosenthal, care a luat parte la 
revoluţiunea de la 1848, a luptat ş-a suferit pentru ţară, pentru drepturile şi fericirea ei.
Cine sunt actualii ?
Nu-şi va găsi oare soţi ai lui Rosenthal?
Aşteptăm răspunsul faptelor şi numai al lor.
 
Noi repetăm părerea rostită de mai multe ori, că în contra invaziei necontenite de elemente străine improductive 
nu există decât un mijloc temeinic: organizarea economică şi socială a poporului românesc însuşi. Ramurile noastre de 
muncă trebuie să se organizeze în corpuri autonome ca să reziste una cîte una şi toate la un loc introducerii clandestine , 
năvălirii elementelor esploatatoare şi improductive. Cu ,,jalnica tragodie " a fratelui Rosenthal nu se face treabă. S-ar 
mai putea afla încă o sută de Rosenthali bine intenţionaţi , şi nici nu ne îndoim că se vor fi aflând , fără ca activitatea lor 
să poată abate un rău social carele nici nu răsare măcar din propriile noastre păcate, ci din criza socială a unui popor cu 
mult mai numeros decât al nostru, al celui rusesc.
Cu micul bagaj de idei egalitare şi liberale de la 1848, lipsite cu totul de razimul ştiinţei, nu se rezolvă cestiuni 
de talia acesteia; de aceea nici credem pe roşii în stare de a găsi în magazinul lor de masalale, de stindarde tricolore , 
cocarde şi . . . bombe orsini , o armă capabilă a da soluţiune unei cestiuni sociale.
 
[21 octombrie 1881]
 
 
[,,«ROMÂNUL» A 'NCEPUT ..."]
 
,,Românul" a 'nceput să devie interesant.
,,L'Independance roumaine" publicase vro dare de seamă despre torturile suferite de ţărani în vrun punct al ţării, 
torturi cari sunt de-a dreptul o unealtă de guvernământ al partidului roşu, iar un ziar italian a reprodus acea dare de 
seamă, formulând o opinie foarte aspră asupra stărilor de lucruri din România.
— Vai de mine — strică ,,Pseudo - românul " — cum să se scrie asemenea lucruri ca să le afle străinii ? Ce 
opinie ş-or face de noi ?
Iată singurul punct vulnerabil al pseudoromânilor noştri: ruşinea de străini, teama de ei, un foarte slab surogat 
pentru frica lui Dumnezeu şi adevărata iubire de ţară.
Precum am tradus fără a pricepe legile şi regulamentele noastre din limbi străine, precum toată îmbrăcămintea 
noastră, începând de la pălărie şi sfârşind cu ţintele bătute în talpa gheţii , totul e introdus din străinătate, precum 
introducem chiar făină şi unt de peste graniţă, tot astfel opinia ce-o au despre noi străinii e singura consideraţie serioasă 
pentru politicianii noştri.
La dreptul vorbind opinia rea a lumii despre ,,cutare" e foarte indiferentă pentru el daca stă bine. Din contră, 
oricât de bună opinie ar avea cineva despre ,,cutare", daca el stă în adevăr rău părerea altora nu-i ajută nimic. Singurul 
lucru ce se poate cere e ca lumea să aibă o opinie exactă despre o naţiune, ca şi despre un om.
Ei bine, cine ne-ar numi barbari ar greşi oare ?
N-ar greşi deloc. Cine dintre români are o cultură adevărată acela va fi tot de opinia aceasta şi singura sa părere 
de rău, precum şi a noastră, ar fi că nu suntem destul de barbari, având tăria şi fecioria de simţiri ale barbariei, ci că 
avem numai viciile civilizaţiei pe de o parte, numai viciile barbariei pe de altă. ,,Semibarbari", iată termenul tecnic 
pentru starea noastră, pe care un istoriograf modern [î]l va şi întrebuinţa, cunoscând că această stare e de o sută de ori 
mai rea decât barbaria, nevorbind de răutatea ei în alăturare cu adevărata civilizaţie. 
Dar, pentru numele lui Dumnezeu, văzutu-s-au undeva în lume, neesceptând China, Japonia, statele nigritane ale 
Africei, o stare economică mai rea, mai mizerabilă decât aceea a ţăranului nostru de la şes şi munte ? Văzutu-s-au ţară 
agricolă, înzestrată de natură c-o bogăţie de-a dreptul miraculoasă, în care locuitorii să moară de foame precum au 
murit în realitate în anii trecuţi în unele judeţe de munte ?
Există ţară în Europa în care decreşterea populaţiei să fie atât de mare ca la noi ? Văzutu-s-au o descompunere a 
obiceielor casnice şi publice în gradul în care există la noi ?
Şi când ne întoarcem la pseudocultura noastră şi vedem pe bulgarul Mihălescu, cu patru clase primare, 
administrând o ţară de oameni şi punând prefect pe un Chiriţopol, care a fost slugă, fecior în casă; când vedem alte 
patru clase primare, pe vestita vivandieră a regimentului de muschetari din Moldova, pe onor. Costinescu, redijând una 
din cele mai răspîndite foi, ,,Pseudo - românul ", când vedem nulitatea şi ignoranţa servind ca titlu de recomandaţie 
pentru înaintare pe scara socială nu ne convingem că suntem arhibarbari ?
Când am întreba ce şi cât se citeşte în România am rămânea încremeniţi de mizeria intelectuală.
Există bunăoară un singur lexicon aproape complet al limbei române, operă de fond de mare valoare, cu toate 
mancurile ei de amănunte, lexiconul d-lui Cihac . Meritul acestei opere e cu atât mai mare cu cât volumul I e cea dendâi 
încercare reuşită a unui dicţionar comparativ al limbilor romanice luând de temei limba română. Îndoit merit.
Cîte exemplare au vândut autorul român în România ? Două sau trei ni se pare, un număr cu totul ridicol. Toată 
ediţia a fost cumpărată de franceji, engleji, germani.
Dar întrebe-se Alecsandri ce-a câştigat cu operele lui, din cari multe sunt nemuritoare, şi câţi l-au citit? Întrebe-
se Odobescu ori Hasdău câţi cititori află în România ? Oamenii vor da din umere şi vor râde . Daca nu i-ar încuraja 
dragostea de muncă, şi de obiectele ce le tratează, daca nu i-ar încuraja străinătatea prin preţuirea dreaptă a celor ce 
scriu, desigur ş-ar arunca scrierile în foc. Pentru pătura superpusă de civilizaţie greco bulgară de la noi nu există nici 
limbă, nici ştiinţă, nici literatură românească.
Dar poate să aibă străinătatea o opinie atât de rea de noi precum o merităm ? Intră în imaginaţia străinătăţii 
publicişti ca d-alde Carada, Fundescu, Basarabescu ş.a., învăţaţi ca Cernătescu, Crăciunescu ş.a., generali ca Cernat , 
directori de bancă naţională ca Costinescu, directori de minister ca S. Mihălescu, miniştri ca Giani, viceprezidenţi de 
adunare ca Sihleanu?
Este imaginabilă starea aceasta de lucruri şi se poate ea însemna altfel decât cu numele celei mai complete 
barbarii ?
O! uniforme frumoase, craidoni scoşi din cutie şi cocote îmbrăcate după cea din urmă modă, bărbaţi muieri cari 
se sulemenesc fiind miniştri, astea le avem cu de prisos. Dar realitatea este completă ignoranţă şi corupţie sus, neagră 
ignoranţă şi adâncă mizerie jos.
Ş-acesta e poporul nostru românesc? Poporul nostru de acum 50 — 60 de ani, de-o sănătoasă barbarie , de-o rară 
deşteptăciune de minte, dăruită de Dumnezeu, de-o mare vigoare a inimei, grăitor de adevăr, vesel, muncitor, ironic, 
des braves gens cum zicea principele de Ligne acum o sută de ani?
Nu mai e de recunoscut. Nici Matei Basarab, nici Dimitrie Cantemir al său nu l-ar mai recunoaşte dacă s-ar 
ridica din morminte.
Şi de unde vin toate acestea?
Opinia noastră rămâne statornică. Pe deasupra poporului nostru s-a superpus o pătură străină fără tradiţii, fără 
patrie hotărâtă , fără naţionalitate hotărâtă , care ne-a escamotat lucrul cel mai scump pe care un popor îl are: simţul său 
istoric, simţul de dezvoltare continuitivă şi organică, acel simţ pentru care în fiece an avem o zi mare: Moşii.
Moşii  — patres , moşia  — patria, cu orânduielele lor bune şi drepte, cu limba lor spornică şi bogată, cu 
moştenirea lor intelectuală şi socială întemeiată pe o mare epocă eroică şi pe-o dezvoltare normală şi sănătoasă, iată 
ceea ce nu mai avem şi de-aceea civilizaţia Caradalelor seamănă cu cea adevărată precum ar semăna o servitoare a 
Venerei vulgivage c-o împărăteasă.
 
[22 octombrie 1881] 
[„BATE ŞEAUA ..."]
 
Bate şeaua să priceapă iapa, cum am zice. Există o frumoasă povestire românească despre un ţăran de munte 
care vorbea cu Vasile Vodă Lupul numai aşa, pe de lături, fără ca unul din curteni să-i înţeleagă. Munteanul se prefăcea 
că-i cam nea 'ntr-o parte, vorbea în pilde şi în parimii ; numai Vodă înţelegea tot.
Aşa ,,Pseudo - românul " de azi se preface că-i naiv, spune într-adins la platitudini despre valoarea bunelor 
relaţiuni între popoare, despre pacinica lor dezvoltare şi alte lucruri de acestea, foarte adevărate, dar cinsprezece la o 
para şi zece pe d-asupra de dăruială , nu pentru a umplea coloanele şi spre trecere de vreme, ci spre a îndrepta ascuţişul 
altîncotro , precum vom arăta mai jos.
Tema de azi a ziarului oficios o constituie cuvintele rostite de d. de Kallay în delegaţiunea austriacă. Fără 
îndoială şeful de secţie maghiar, însărcinat cu conducerea interioară a Ministerului de Esterne, cu afacerile curente 
oarecum, nu crede de cuviinţă a spune ceva pozitiv în cestiuni a căror rezolvare nu atârnă de d-sa. Vorbe ca ,,relaţiunile 
întreţinute de monarhie cu puterile străine sunt escelente" sau „datoria guvernului e de a grăbi rezolvarea cestiunii 
Dunării în sensul Tractatului de la Berlin" sunt cu totul formale şi nu pot ascunde nici un cuprins pozitiv. O putere 
mare, semnatară a Tractatului de Berlin, n-o să declare prin gura d-lui de Kallay că vrea să calce Tractatul de la Berlin 
sau să-l ocolească . Daca în adevăr e vorba de Tractat astfel cum [î]l pricep toţi, cestiunea e rezolvată gata şi nu mai e 
de datoria nici unui guvern de-a grăbi rezolvarea.
Ni se pare deci că altceva e la mijloc.
Reproducem câteva pasaje din ,,Românul". În fagurul de miere al poveţelor de pace date universului se ascunde 
un ghimpe rău.
 
Acest răspuns (al d-lui de Kallay ) dovedeşte pe de-o parte câtă atenţiune dau chiar puterile mari relaţiunilor cu străinătatea, 
iar pe de altă parte ce înrâurire au aceste relaţiuni — când sunt amicale — pentru mersul pacinic al popoarelor. . .
În familia statelor, deşi interesele unora sunt opozite cu cele ale altora, se lucrează pentru apărarea acestor interese mai cu 
osebire pe calea înţelegerilor amicale.
Aceasta este norma în genere urmată şi rezultatele practice ce ea a dat adese amintesc zicătoarea :
Mai bine o învoială strâmbă decât o judecată dreaptă.
Când popoarele au părăsit-o tunul singur a mai avut cuvântul .
. . .orice stat, fie mare, fie mic, şi mai cu osebire când e mic, trebuie a căuta — mai cu seamă în unele situaţiuni — să 
înnoade , să menţie şi să cultive bune relaţiuni cu puterile străine.
Astfel, făcând statele mici cum fac cele mari, şi-ar putea mai lesne şi mai cu succes apăra interesele pentru că dorinţa lor 
cunoscută d' a mănţine bunele relaţiuni le-ar atrage bunăvoinţă sau măcar o atenţiune conciliantă din partea celor cu care ar avea 
interese de discutat. Relaţiunile acestea amicale se nasc, se mănţin şi se strîng nu numai prin tratările diplomaţilor,  ci şi prin 
întrevederile monarhilor.
. . .când regele întreprinse o călătorie în Europa ziarele opoziţiunii nu găsită decât cuvinte de dezaprobare, ba încă: de 
acuzare.
Orbite nu ştim de ce interese, ele tăgăduiau întrevederii suveranului nostru cu suveranii străini orice înrâurire asupra 
bunului mers al afacerilor ţării, asupra apărării şi garantării intereselor ei.
Sperăm însă că faptele la care asistăm cu toţii de câtva timp o vor fi convins c-adânc înşelată era în procederile ei şi mult 
câstigă reciproc statele păstrând bune ş-amicale relaţiuni unele cu altele şi suveranii între dânşii .
Această 'ndegetare făcută, ca 'ndeplinirea unei datorii patriotice şi de conştiinţă, să trecem la a doua parte a discursului 
d-lui de Kallay .
 
Ba zău, să nu mai trecem la a doua parte a discursului d-lui de Kallay . Cu acea perfidie proprie scriitorilor de 
la ,,Românul", în şirurile de mai sus se zice:
Opoziţia tăgăduia călătoriei suveranului orice înrâurire asupra mersului afacerilor ţării, a apărării şi garantării 
intereselor ei.
E adânc înşelată opoziţiunea.
Ne 'ndeplinim o datorie patriotică şi de conştiinţă arătând că opoziţiunea s-a amăgit. Iată dar cum c-un cusur 
subţire ,,învoiala strâmbă " pe care ,,Românul" o preferă ,,judecăţii drepte" s-aruncă în spinarea suveranului, ca şi 
chestia Stroussberg, deşi tot roşii erau şi atunci la putere.
,,Învoiala strâmbă " preferabilă ,,judecăţii drepte" e regularea cestiunii Dunării. Îndealtmintrelea n-am înţelege 
ce ,,datorie patriotică şi de conştiinţă" ar fi avut ,,Româ- 
nul" de-a face asemenea degetare ? Asta nu înseamnează nimic alta decât că, din nou, vor să descarce vina Boerescu — 
Brătianu pe umerele iresponsabile ale regelui, joc vechi, cunoscut, însă foarte păgubitor ţării de vreme ce M. Sa nu 
poate servi de adăpost unor consiliari a căror alegere, după înseşi des repetatele perorări ale ,,Românului", atârnă de 
,,naţiune".
C-un cuvânt , în toate aceste tirade oncţioase dar saturate de viclenie nu vedem decât intenţia de-a se descărca, 
de-a se ascunde după o personalitate iresponsabilă şi ... de-a rămânea la putere chiar cu preţul Dunării, prin învoială 
strâmbă .
Învoială?
Dar dreaptă, strâmbă , cum o fi, în ce consistă învoiala? Ce se oferă — strâmb ori drept — în schimb pentru 
dreptul incontestabil al ţării? Malul stâng al Dunării de la Porţile de Fier până la Galaţi este fără îndoială al nostru. 
Navigaţiunea Austriei e în adevăr însemnată; dar societatea de navigaţiune pe Dunăre are un privilegiu limitat : 
obligaţiunea ei primitivă era de-a da în proprietatea statului clădirile ce le va fi făcut pentru uzul ei timporar pe 
pământul nostru: o companie engleză sau franceză poate intra în drepturile ei, mai târziu una română poate.
Ce se oferă în schimb, asta-i întrebarea?
Cu această întrebare însă începe şi lipsa de idei a foii guvernamentale.
Căci strâmbă de-ar fi învoiala, de s-ar da adecă mai puţin ca compensaţie pentru ceea ce ni se cere, totuşi 
compensaţie trebuie să existe, căci altfel nu este învoială nici strâmbă , nici dreaptă, ci uzurpaţiune pură. Compensaţia 
aceasta trebuie — daca nu alta — să cântărească cel puţin atât cât pericolul la care ne-am espune în cazul când , intraţi 
pe clima concesiilor, am trezi o veche rivalitate în Orient care, prin contrapunerea de azi, e neutralizată până la un punct 
oarecare.
 
[23 octombrie 1881]
 
 
[„«PSEUDO - ROMÂNUL »
ÎN «SEMIBARBARIA » LUI..."]
 
,,Pseudo - românul " în „semibarbaria " lui are, se 'nţelege , defectul acestei stări intelectuale; nu e în stare a 
pricepe termenii tecnici cu cari operează şi-i întrebuinţează pe dos. Am arătat în unul din numerile trecute cauzele cari 
ne fac a stabili, pentru epoca din urmă a istoriei ţărilor noastre, că e o stare de semibarbarie de o sută de ori mai rea 
decât barbaria adevărată, şi, se 'nţelege , fără proporţie de rea faţă de civilizaţia adevărată.
„Pseudo - românul ", care nu cunoaşte termenul ,,semibarbar " şi nu-i ştie însemnătatea, dă următorul înţeles 
cuvintelor noastre:
 
Poporul (spun conservatorii) au făcut un pas spre progres: din barbar acum 50 — 60 de ani, a devenit semibarbar , adică pe 
jumătate barbar, pe jumătate civilizat.
Acest pas făcut spre civilizaţiune — şi aci vorbim în teza pretinşilor conservatori — în loc de a, fi un bine, căci lumea - 
ntreagă  spre  civilizare  merge, la  civilizare ţinteşte  şi-şi încoardă toate puterile spre a ajunge, e un rău mare, e nefericirea 
poporului român.
Asemenea afirmări nu se discută.
 
Hotărît că nu se discută ceea ce zice „Românul", de vreme ce nici am zis, nici am putut afirma vreodată 
platitudinea că semibarbaria e un pas spre progres, spre civilizaţie, că e o jumătate de civilizaţie. 
Niciodată. Semibarbaria e o stare de degradare, un regres , este corumperea unui popor primitiv prin viciile unei 
civilizaţii străine.
Un popor barbar e bunăoară religios. Civilizarea lui religioasă adevărată vine atunci când , prin progresul lent al 
propriei sale maniere de-a vedea în materii religioase,  credinţele formale,  adesea superstiţioase , se schimbă în 
convingeri morale. Dar când el admite de la alt popor numai ştergerea credinţei formale, fără a o înlocui prin 
convingerea morală şi religioasă, el rămâne şi fără una şi fără alta; are numai răul civilizaţiei şi răul barbariei, e 
semibarbar.
Un popor barbar îşi are industria lui de casă, meseriile lui, activitatea lui economică sănătoasă, deşi primitivă 
poate. Când el, în loc de a da dezvoltare propriei sale munci, cumpără obiectele gata de la străini, fără a învăţa cum să 
devie el însuşi în stare de-a le produce, e semibarbar.
Civilizaţia adevărată a unui popor consistă nu în adoptarea cu deridicata de legi, forme, instituţii, etichete , haine 
străine. Ea consistă în dezvoltarea naturală, organică a propriilor puteri, a propriilor facultăţi ale sale. Nu există o 
civilizaţie umană generală, accesibilă tuturor oamenilor în acelaş grad şi în acelaş chip, ci fiecare popor ]î]şi are 
civilizaţia sa proprie, deşi în ea intră o mulţime de elemente comune şi altor popoare.
Există deci o civilizaţie franceză, una engleză, una germană, una italiană. Nu există însă o civilizaţie română şi, 
dacă sunt începuturi, ele sunt cu totul individuale şi n-au a face nimic cu dezvoltarea generală a lucrurilor.
Trecerea adevărată nu e de la barbarie la semibarbarie, căci asta e o trecere spre rău, ci de la barbarie la 
civilizaţia adevărată. Semibarbaria nu este o stare, organică sau necesară, ci e o boală, un regres , o stare de slăbiciune 
şi de mizerie. Dacă pe acest pământ va exista vrodată o civilizaţie adevărată va fi aceea ce va răsări din elementele 
civilizatorii vechi. Nu de greco - bulgara subţire şi nazalizată a secolului fanarioţilor se va lega progresul limbei 
noastre, ci de începuturile sănătoase ale unui Urechi sau Miron Costin; nu de traducerea de legi străine atârnă civilizaţia 
juridică, ci de perfecţionarea şi completarea vechilor şi propriilor începuturi de legislaţiune şi viaţă juridică. Din 
rădăcini proprii, în adâncime proprii, răsare civilizaţia adevărată a unui popor barbar; nu din maimuţarea obiceielor 
străine, limbelor străine, instituţiunilor străine.
Poate că popoarele slave ale nordului şi mijlocului Germaniei sunt mai civilizate ,,ca oameni" decum erau în 
starea primitivă; dar ele nu mai sunt slave; au pierit în poporul a cărui civilizaţie au primit-o. Populaţiile tatare ale 
Rusiei sunt mai civilizate ca ,,oameni" azi decât sub hanii lor. Dar nu mai sunt tatare; ele au pierit ca existenţă proprie 
din momentul în care au primit modul de-a fi al unui alt popor.
Semibarbaria nu este dar un progres, ci un regres din punctul de vedere naţional şi politic.
„Românul" mai pretinde că barbaria actuală ne-a dus în aşa scurt timp la independenţă şi la regat, la libertate şi 
la conştiinţa de sine, la progres şi la avere.
Iată lucruri ce le tăgăduim.
Pro forma independenţi, plătim un tribut de sute de ori mai mare decât cel vechi; libertatea populaţiunilor 
noastre este, după date statistice autentice, sinonimă cu libertatea de-a muri de mizerie; progresul şi averea se află în 
realitate nu la elementul care etnic şi istoric e singurul element în adevăr românesc, ci la ... românii „Românului", la 
acea pătură superpusă de populaţie străină incapabilă de-a pricepe poporul nostru, incapabilă de a-l iubi.
Barbarie şi civilizaţie stau laolaltă în raportul în care stă ghinda stejarului cu rădăcinele , trunchiul, creşterea 
ulterioară.
Semibarbaria e altceva, e o boală produsă prin mediu străin, decrepitudinea ce s-ar produce plantând un stejar la 
loc băltos şi mlăştinos şi supunându 'l la regimul salciei comune. Ei, nici salcia pom, nici Caradalele români.
Deci orice civilizaţie adevărată nu poate consista decât într-o parţială întoarcere la trecut, la elementele lui bune, 
sănătoase, proprii de dezvoltare.
 
[25 octombrie 1881] 
[„CU PRIVIRE LA CESTIUNEA ..."]
 
Cu privire la cestiunea izraelită, reîmprospătată în timpul din urmă prin imigraţiunea din Rusia, pricinuită de 
măsurile guvernului şi de răscoalele populare de acolo, "Fraternitatea" scrie cu cunoştinţă de cauză următoarele:
 
Era un timp pe când România a fost Eldorado al tuturor refugiaţilor şi asupriţilor din toată lumea. A domnit aci o 
toleranţă religioasă cât se poate de largă şi nemărginită, traiul a fost patriarhal , toate trebuinţele vieţei ieftine ca 
nicăieri, poporul blând şi fără egoism. De aceea au venit în ţară lipovenii, bulgarii, grecii, ungurii şi izraeliţii, mai cu 
seamă după revoluţiunea din 1848. Astăzi lucrurile s-au schimbat. România, vrînd să intre cu paşi repezi în sânul 
statelor apusene, s-a dezbrăcat de multe moravuri şi deprinderi din trecut; egoismul sub numele de apărare naţională 
( ?) a inspirat multe restricţiuni, încât străinii nu mai privesc România ca pe o ţară unde pot să găsească fericire şi un 
trai bun, mai uşor decât acolo de unde au să vie. Noi unii suntem convinşi cum că numărul străinilor care vin acuma în 
ţară pentru a se stabili e cu mult mai mic decât era odinioară şi, dacă guvernul ar poseda date statistice, s-ar putea 
dovedi aceasta într-un mod autentic şi neîndoios .
Mai mult, nu numai starea străinilor s-a îngreunat , dar chiar cei indigeni sunt astăzi mai împovăraţi decât erau în 
trecut, având să contribuie cu toţi la crearea unor instituţiuni costisitoare şi necunoscute altădată. Această schimbare a 
lucrurilor noi izraeliţii o simţim mai adânc decât ceilalţi locuitori ai ţărei; starea noastră, e mai nefavorabilă decât a 
creştinilor, fiindcă noi suntem priviţi fără cuvânt de inimici şi trataţi cu bănuieli şi neîncredere. Dacă nu din alt interes, 
cel puţin de milă şi îndurare vom opri pe coreligionarii noştri să nu vină în România, deoarece ei poate nu vor găsi aci 
ceea ce poate aşteaptă. Făcând României, după cum se cere, un serviciu, întru cât o ferim de elemente străine cari nu 
sunt binevăzute , rămânem şi buni izraeliţi când povăţuim şi arătăm coreligionarilor noştri cari vor să intre în ţară ca să 
se întoarcă mai bine de unde au venit, deoarece în România nu vor avea să sufere şi să muncească mai puţin decât 
oriunde. Traiul s-a scumpit, toţi fără, osebire sunt recrutaţi pentru armată, statul şi comuna cere lumii dări care de care 
mai grele, apoi izraelitul e şi împiedicat cât priveşte domiciliul şi negoţul. Ce caută dar între noi izraeliţii din ţările 
vecine, unde nu e o stare mai rea? Se mai zice că, din cauza numărului mare al izraeliţilor aflaţi în ţară, nu se poate 
îmbunătăţi starea lor. Şi aci ne lipsesc date autentice. Unii susţin că România are 600 000, pe când alţii, cu mai mult 
temei, zic că sunt numai aproape 250 — 300 000 de evrei. Dacă numărul cel mare e cauza nenorocitei noastre situaţiuni 
păcătoşi am fi de n-am da concursul nostru ca acest număr să nu se mărească.
Aşadar, făcându-se chiar abstracţiune de simţimânte patriotice, interesul nostru propriu ne sileşte să punem 
stavili întru cât depinde de noi spre nevenirea cu grămadă a evreilor din alte ţări. Bazându-ne pe asemenea motive nu 
poate fi nimenea care se va îndoi că, promisiunea şi voinţa noastră de-a feri ţara de elemente vătămătoare e sinceră şi 
leală.
Întrebarea e: în ce mod pot satisface evreii cererea ,,Românului" repetată în numărul de 19, 20 ale corentei ? Noi 
credem că, guvernul — presupunem că, ceea ce cere ,,Românul" e şi dorinţa guvernului — nu va ajunge la acest scop şi 
nu poate conta pe toţi izraeliţii — şi toţi trebuie să conlucreze ca să se atingă această ţintă — fără reorganizarea 
congregaţiunilor izraelite, după cum sunt organizaţi armenii şi toate afacerile lor religioase, sub un control sever şi 
conştiincios din partea primăriilor locale. Astăzi guvernul n-are la cine să se adreseze vrînd să execute o măsură relativ 
la evrei, n-are pe cine să facă responsabil dacă o măsură luată nu aduce roadele aşteptate . Organizându-se asociaţiuni 
religioase la izraeliţi cu scopul hotărît de a satisface trebuinţele cultului, de a răspândi cultura şi de-a deştepta şi 
dezvolta simţiminte patriotice, toate aceste dificultăţi vor dispărea. Lipsa acestor corporaţiuni face ca toate măsurile 
guvernului relative la vagabonzi să degenereze în persecuţiuni contra evreilor, nu numai în contra celor intraţi pe furiş, 
ci şi în contra unor evrei cari sunt stabiliţi demult sau chiar născuţi în ţară.
Evreii, luându-şi asupră-le sarcina grea de a da guvernului concursul lor întru a opri intrarea celor goniţi din alte 
părţi în ţară, desigur că se vor expune la multe vorbe şi reproşe neplăcute; totuşi nu vor înceta a fi la îndemâna 
guvernului, văzând că prin aceasta s-a dezbrăcat de neîncrederea ce nutreşte în contra-ne , nu tolerează ca organele lui 
inferioare şi uneori chiar şi cele superioare să lovească pe nedrept în interesele izraeliţilor indigeni; cu un cuvânt , când 
se vor convinge că guvernul vrea numai depărtarea adevăraţilor vagabonzi, dar nu caută a asupri şi a înjosi pe toţi evreii 
din ţară fără osebire. Evreii nu voiesc a deveni un fel de şpioni şi poliţai ; ci, lucrând spre binele ţării, cer să li se dea 
ocaziunea şi posibilitatea de a se hrăni ca toţi locuitorii ţării într-un mod omenesc şi onest.
Vom merge şi mai departe, vom îndupleca pe evrei ca să nu fie cârciumari la sate, ce după legile în vigoare nu 
pot fi, când li se va îngădui a îmbrăţişa o altă ocupaţiune , de pildă de a deveni agricultori, fie chiar în Dobrogea. Însă 
să nu ni se ceară aceasta când nu suntem în stare de a le recomanda o altă îndeletnicire. Astăzi lucrurile au ajuns până 
acolo încât abia este o ocupaţiune în care evreii să nu fie împiedicaţi prin fel de fel de restricţiuni. Junimea studioasă n-
are nici o speranţă de a putea aspira la un post, fie într-un institut de învăţământ ori de altă natură; când soldaţii 
voluntari sunt depărtaţi de armată, debitul de tutun şi băuturile spirtoase e oprit, şederea prin sate chiar ca prăvăliaşi nu 
se acordă de către unele organe ale guvernului. Ce să fie, ce  să facă dar evreii? Acuma suntem lipsiţi de posibilitatea de 
a ne folosi de cunoştinţele noastre intelectuale, suntem opriţi o ne bucura de esperienţele noastre practice, încât nu ne 
rămâne decât desperarea. 
Ceea ce spune ,,Fraternitatea" e în mare parte adevărat; e exact şi o ştim din esperienţă personală că la 1844, la 
1848 chiar, ocaua de carne costa patru parale, ocaua de pâne şi mai puţin. Şi cu toate acestea preţurile se vor părea mari 
când vom adăoga că ele nu se obţineau decât prin monopol comunal. Tăiarea de vite era un monopol comunal precum 
şi coacerea pânii . Chiar din aceste patru parale două erau ale comunei, erau o dare indirectă percepută de la 
consumatori.
Cine au scumpit traiul în România? Neapărat înmulţirea consumatorilor impreductivi , reprezentată mai cu 
seamă prin elementul izraelit.
Tocmai înainte de 1848 — nu în urma lui — deci pe vremea boierilor, starea izraeliţilor era egală cu a celorlalţi 
cetăţeni, nemaipomenind că familiile vechi izraelite — familia Daniel bunăoară din Iaşi — era considerată ca familie 
boierească în rând cu oricare alta. Oameni nu tocmai bătrâni ţin bine minte ce onorabili din toate punctele de vedere 
erau ,,puţinii" membri ai comunităţilor izraelite. Prin invazia pe scară mare a elementului rusesc şi galiţian toate 
relaţiile vechi, frumoase, întemeiate pe o absolută bună credinţă reciprocă s-au discompus. Invazia unui element 
improductiv a scumpit traiul. Elementul improductiv trebuind să trăiască de undeva, neapărat că s-a folosit de puţina 
cultură a claselor de jos pentru a trezi în ele vicii şi a trăi din satisfacerea acestor vicii. Iată cum s-au născut cestiunea 
izraelită, o cestiune comună nouă, Rusiei de sud, Galiţiei , Bucovinei, Maramureşului şi unor anume regiuni din Ardeal 
şi Ţara Ungurească.
Propunerea de agricolizare , de colonizare a Dobrogei cu izraeliţi cari să devie plugari, ar fi în adevăr bună şi 
admisibilă. Pământul aluvial al gurilor Dunării e de o fertilitate nemăsurat de mare şi aproape vergin. Politica 
esperimentală fiind permisă în asemenea împrejurări, propunerea ,,Fraternităţii " are sorţi de-a fi admisă de politici bine 
cugetători. Îndoiala noastră este alta. Nu credem că evreii se vor agricoliza , în afară de unele escepţii. Deprinderi 
contractate în curs de secole se şterg cu anevoie. Dar o încercare, cât de costisitoare chiar, ar fi de recomandat, ca să 
vedem limpede ce rezultate ar aduce.
 
[26 octombrie 1881]
 
 
[„DE CÎTE ORI POZIŢIA ..."]
 
De cîte ori poziţia cancelarului Germaniei era îngreuiată prin mecanismul parlamentar el ameninţa cu demisia şi 
Parlamentul, vrînd - nevrînd , se mulcomea . În adevăr partidele germane voiau să aibă influenţă asupra politicei 
principelui cancelar, însă în genere erau prea patriotice pentru a nu desista de la cererile lor de cîte ori creatorul unităţii 
Germaniei ar fi ameninţat cu aruncarea sarcinei sale. Prea nouă sunt întocmirile împărăţiei şi prea şubrede poate pentru 
ca să nu aibă nevoie de consolidare prin acel care le-a dat naştere. Acum însă telegraful ne comunică un estras din 
ziarul ,,Post", organ adeseori inspirat din sferele cancelarului, prin care se arată că acesta ar fi declarat că e obosit de-a 
fi ţinta tuturor răutăţilor , înjosirii , calomniei, suspiciunii invidioase a unei populaţii de 45 de milioane. Majoritatea 
parlamentară, compusă din centrul catolic şi progresişti , ar putea în adevăr să-l răstoarne şi principele va fi căutând să 
previe acest eveniment dându-şi singur demisiunea. Nu e lesne de crezut că cel mai mare om de stat al secolului nostru 
ar fi dispus a-şi părăsi locul său fără a încerca toate mijloacele pentru a paraliza urele îndreptate în contra sa. De aceea 
se poate ca articolul ziarului ,,Post" să nu fie decât o încercare de a pune în vederea opoziţiei germane nemăsurata 
responsabilitate ce şi-ar asuma-o când cancelarul s-ar decide a-şi muta sarcina pe umerii ei.
 
[29 octombrie 1881] 
[„DEŞI ÎN CESTIUNEA DUNĂRII..."]
 
Deşi în cestiunea Dunării buna dreptate e în partea României într-un mod atât de neîndoios încât ziarele vieneze 
chiar sunt silite de evidenţă s-o recunoască, ştirile din urmă, ce fac a se prevedea soluţiunea finală, ne sunt cu toate 
acestea nefavorabile.
,,Le Renseignement parisien", ziar ce pare a sta în oarecari relaţiuni cu guvernul nostru, e, precum se va vedea 
mai la vale, informat că guvernele s-au învoit a institui Comisia Mixtă, care nu numai că nu e prevăzută în Tractatul de 
la Berlin, ci a fost înlăturată chiar din discuţie de către Congresul de la Berlin. Ziarul francez spune următoarele:
 
Preocupaţiunile noastre dinlăuntru nu trebue să ne oprească de-a avea ochiul deschis asupra celor ce se întâmplă afară; 
pentru că din afară, mai mult decât dinlăuntru, pot veni pericolele pentru Franţa şi pentru Republică.
Nu-i de ajuns c-am ajutat României de a <se> renaşte şi de-a se constitui: cată să continuăm sprijinul nostru. Nu se creează 
copii pentru a-i părăsi. România este o fiică a Franţei. E născută în adevăr din Roma şi din Paris.
Astăzi ea are nevoie de noi, de Franţa şi de Italia. Ar fi dureros să gândim că Franţa n-o va asculta; şi n-am voi să credem 
că Italia a sacrificat-o Austriei în timpul întrevederii de la Viena.
De mai multe ori am tratat deja chestiunea Dunării, lămurind că buna, dreptate e în partea României şi că, în acest punct, 
interesele române se identifică cu interesele franceze şi italiene. . .
Se anunţase că la 7 ale curentei comisarii europeni se vor afla întruniţi la Galaţi. Însă toate datele pe cîte ziarele le-a publicat 
în privirea întrunirii Comisiei Europene sunt eronate.
Aflăm din sorginte sigură că Comisia Europeană nu se va întruni înainte de 22 noiemvrie curent.
După cât se asigură puterile sunt în acord pentru a stabili, cu toată opoziţia României, o Comisie Mixtă.
Şi cu toate acestea voim să sperăm încă. Daca în anticitate se putea apela, nu fără succes, de la Filip cel beat la Filip cel  
treaz, e şi mai natural acuma de-a apela de la un ministeriu ce se duce la un ministeriu ce vine.
Noul nostru, ministeriu nu va voi fără îndoială să înceapă prin a părăsi un interes atât de serios francez în Orient.
 
Ziarul ,,République franŞaise" a publicat în cestiunea Dunării articole prea bune pentru ca oamenii politici ce-l 
inspiră şi dirijează să poată uita că România este sentinela Dunării, în interesul îndoit al independenţei sale şi al 
siguranţei Orientului.
 
[29 octombrie 1881]
 
 
[„D. N. BASARABESCU, PÂNĂ MAI IERI..."]
 
D.N. Basarabescu, până mai ieri slujbaş al statului, fiind dat afară din slujbă, a găsit de cuviinţă să scoată o 
gazetă de opoziţie. Nedeprinşi a lua în serios politica paraponisiţilor , n-am dat nici o atenţie încercărilor stilistice ale 
lui Nae Postuleanu , proprii poate pentru a fi citite de Millo, cu arta de-a apăsa asupra neologismilor neînţeleşi şi a 
escentricităţilor retorice, decât de-a lumina publicul în vro cestiune oarecare.
În unul din cele din urmă numere d. N. Basarabescu se încumetă a consacra chiar un articol teoriei noastre 
etnologice. Ne pare rău că trebuie să-i luăm pentru totdeuna speranţa că vom discuta vreodată cu d-sa vro cestiune 
generală, de orice natură ar fi, etnologică, istorică sau politică, pentru cuvântul practic că cu cenuşeri de arhive şi 
cancelarii nu discutăm asemenea materii. Tot atât de puţin ne pasă de tonul în cari scriitori de teapa aceasta sunt 
obicinuiţi a îmbrăca puţinătatea lor, căci n-ar fi ei daca n-ar fi aşa cum sunt . Ceartă cu Dumnezeu pentru c-a umplut 
lumea cu ce-a putut nu începem.
Dar în acel articol d. N. Basarabescu mai susţine că redactorul „Timpului" ar fi bulgar de la Brăila. 
Lucrul acesta privindu-ne personal pe noi, iar nu teoria etnologică, [î]i putem spune verde d-lui Basarabescu că 
minte pur şi simplu.
 
[29 octombrie 1881]
 
 
[„ATÂT «CUMPĂNA» CÂT ŞI «APĂRĂTORUL»
GĂSESC..."]
 
Atât ,,Cumpăna" cât şi ,,Apărătorul" găsesc multe de întâmpinat în contra unuia din articolele noastre privitoare 
la relele economice ale imigraţiunii izraelite, articol în care am zis despre evrei că sunt un popor întreg de mijlocitori 
improductivi.
„Cumpăna" susţine contrariul:
1. Evreii au fost chemaţi în ţară din cauza necesităţilor economice ale generaţiei trecute.
2. Ei sunt utili şi chiar necesari deoarece sunt mijlocitorii unici între producători şi consumatori, iar pe de alta 
sunt fabricanţi şi meseriaşi.
Să ni se dea voie a face din capul locului o distincţie necesară. Nu vorbim de meseriaşii buni şi nu în contra lor e 
îndreptată vreodată o vorbă a noastră. Pe cât izraeliţii sunt meseriaşi buni şi conştiincioşi , pe cât nu lucrează numai 
pentru ochi, ci-şi onorează meseria prin aceea că produc obiecte de valoare şi utilitate reală, ei  sunt  netăgăduit 
folositori. Fără îndoială că într-o populaţie de sute de mii se vor afla şi meseriaşi buni şi ar  rămânea  numai ca o 
organizare solidă a meseriilor în corporaţii să deosibească pe cel bun şi solid de cârpaciul care nu-şi ştie meşteşugul şi 
care,  oferind  consumatorului  obiecte  rău  confecţionate,  îl  frustrează  pe acesta,  făcând  totodată  o  malonestă  şi 
păgubitoare concurenţă meseriaşului solid. Chemată sau nechemată  în ţară, această categorie de meseriaşi e utilă şi 
necesară şi asupra ei nu pierdem nici o vorbă.
Cât despre serviciul pe care evreii [î]l fac ca mijlocitori între consumatori şi producători, aci, verde vorbind, le 
contestăm orice utilitate şi din contra cată să-i declarăm de-a dreptul stricăcioşi, nu numai pentru elementul românesc 
din ţară, ci, cu toată solidaritatea ce există între ei, pentru ei înşii.
Eludând deci ceea ce nu intră deloc în cercul discuţiei, să venim la cele două afirmaţiuni ale „Cumpenei ", că 
evreii ar fi fost chemaţi în ţară şi că sunt utili şi necesari ca mijlocitori. Amândouă aserţiunile trebuiesc probate de cine 
le afirmă, căci le negăm pe date pozitive.
Bucovina bunăoară a avut cincizeci de ani privilegiul de-a nu da oameni pentru serviciul militar; tot astfel 
Basarabia rusească. Se ştie pe de altă parte că, din vremea Domniilor române şi până la Ştirbei Vodă, serviciul militar la 
noi în ţară era foarte neînsemnat. Se ştie asemenea că obligaţiunea serviciului militar îi face pe evrei să treacă graniţele 
când încoace, când încolo. Noi nu vedem în lipsa serviciului militar în Bucovina, în Basarabia, în Principatele române 
un motiv economic, o chemare pentru necesităţi economice.
Se ştie asemenea că regimul consular al puterilor străine în Orient, al Austriei mai cu seamă, era cu totul altul 
decât  în alte ţări. Consulatele erau adevărate „slobozii  " pentru tot soiul de străini, cari se bucurau de-o poziţie 
privilegiată faţă cu populaţia autohtonă a ţării, fără nici o obligaţiune către statul de cari pretindeau a se ţine. Regimul 
consular cu abuzurile sale, starea de neputinţă a statelor române în urma domniei fanarioţilor nu constituie o necesitate 
economică a generaţiei trecute. Astfel două cauze esterne, plus neputinţa statelor noastre de-a se apăra în contra 
invaziei, sunt cele de căpetenie pentru imigrarea elementului izraelit.
Cât despre folosul activităţii lor ca mijlocitori cată să-l tăgăduim cu desăvârşire . Evreii n-au venit ca indivizi în 
ţară, ei n-au fost supuşi legii generale de concurenţă. 
În mod sistematic ei au căutat mai întâi negoţuri şi meserii slab reprezentate, prin câţiva indivizi numai, pe care-i puteai 
număra pe degete. Ca din senin negustorul sau meseriaşul creştin se vedea la dreapta şi la stânga sa cu cîte - o prăvălie 
evreiască cari lăsau obiectele similare mai ieftin până în momentul când creştinul era ruinat. Apoi, urcând preţul la 
îndoit, [î]şi scoteau , nu paguba, ci fondul ce le înaintase comunitatea religioasă pentru a putea ţine concurenţă 
creştinului până 'l vor ruina. Apoi păşeau la alte negustorii, mai tare reprezentate, până ce-au ajuns a ruina în Moldova 
tot negoţul şi toate meseriile creştine, monopolizându-le în mânile lor. Iată rele în contra cărora poporul nostru nu era 
deloc pregătit, pe cari nici nu le înţelegea, nici le putea înţelege. Solidari între ei, înţelegându-se şi contractând într-o 
limbă neînţeleasă pentru poporul nostru, judecându-şi conflictele înaintea rabinilor , au format o naţie în naţie, un stat în 
stat şi un stat duşman existenţei noastre, având în vedere ruina şi pierderea populaţiunilor noastre. Aceste lucruri nu se 
pot tăgădui. Tarifa de preţuri a tuturor obiectelor de consumaţiune se stabilea şi se stabileşte încă în sinagoge ; obiectele 
de primă necesitate se vând astăzi încă în Moldova cu preţuri mai urcate creştinilor, cu mai scăzute evreilor.
Iată manopere duşmănoase ale rasei evreieşti îndreptate contra rasei române, care în adevăr nu-i făcuse nimic 
celei dântâi . Se poate ca aceste instincte de solidaritate între ei, de esclusivism faţă cu alţii să fie contractate prin 
persecuţiunile Apusului. Poate da, poate nu. Unii sunt din contra de părere că acest esclusivism şi această duşmănie 
sunt înnăscute din vechime rasei izraelite, din timpul formaţiunii poporului, mulţi ajung a acuza ,,monoteismul" ca 
cauză principală a acestui rău psicologic, alţii iar conchid că, tocmai din cauza predispoziţiilor caracterului evreiesc, 
Baal (Saturn) a trebuit să devie unicul Dumnezeu al evreilor. Dar e cestie complicată, care nu ne-ar înainta în materie 
socială şi economică.
Despre mijlocire şi negoţ în genere avem o altă opinie decât aceea a ,,Cumpenei". E prea adevărat, cum zice J.B. 
Say că ,,le commerce est l'industrie qui met un produit ŕ la portée du celui qui doit le consommer " şi asupra 
productivităţii lui se esprimă tot el în acest chip: „L'industrie commerciale concourt ŕ la production en élevant la valeur 
d'un produit  par son transport d'un lieu dans un autre ". Definiţia lui Roscher nu cuprinde mai mult în numirea 
specioasă de valori de loc şi de timp. Noi credem însă, şi ne declarăm în apostazie împreună cu Carey , că negoţul e 
întru atât folositor întru cât sporeşte puterea de muncă şi aptitudinile unui popor. Întru cât el o împuţinează şi simplifică 
ori reduce aptitudinile unui popor e stricăcios.
E ciudat că tocmai meritul negoţului de-a căuta piaţa cea mai ieftină pentru a cumpăra şi cea mai scumpă pentru 
a vinde constituie şi demeritul lui şi se ascute într-o antinomie .
 
Da, zice umanul Carey , el opune piedeci oricării comunicaţii ce se întâmplă fără mijlocirea lui, căutând a câştiga un 
monopol; pentru ca producătorul de alimente să capete cât se poate de puţin postav pentru productele lui, iar postavarul cât se 
poate de puţină pâine pentru postavul lui.
(V. Principles of political economy , Philadelphia , 1837. 4° . vol . I. cap. 8, § 4).
 
Tot aşa ni se pare de prisos citarea fiziocraţilor . În realitate fiziocraţii au cuvânt , deplin cuvânt , când pun 
producţiunea asupra negoţului, şi citarea genialului pamfletist Voltaire în contra şcoalei lui Quesnay nu are tocmai 
multă putere de convingere.
Chiar balanţa comercială, atât de mult combătută ca erezie ştiinţifică, are o însemnătate reală şi dureroasă pentru 
ţările agricole.
Dar, în genere vorbind, este economia politică o ştiinţă atât de pozitivă şi absolută precum par a ne-o reprezenta 
c-un aer mare confraţii de la „Cumpăna"? Cuprinde ea adevăruri absolute ca matematica, de-o probabilitate aproape de 
certitudine ca ştiinţele naturale, încât să se opereze cu atâta uşurinţă cu noţiunile ei abia stabilite? Dar asupra ,,valorii", 
desigur una din cele mai elementare noţiuni, fiece economist însemnat îşi are definiţia sa proprie, necum asupra altor 
noţiuni. Pentru noi e exactă definiţia lui Carey : ,,Valoarea e măsura economizării de muncă". Am întreba acum, în ce 
vânzarea de rachiu, privită ca producţiune de valori de timp şi loc, au economizat munca, timpul şi puterea musculară a 
ţăranului? În ce introducerea de obiecte din străinătate au economizat munca meseriaşului nostru? Da, i-or fi dat foarte 
mult timp, dar timp pentru a nu face 
nimic, pentru a nu şti de ce să se apuce, timp pentru a muri în mizerie, căci i-au luat piaţa în care-şi oferea braţele, l-au 
lăsat fără lucru. De aceea şcoala modernă de economişti are o formă atât de răspingătoare şi priveşte pe om nu ca pe 
obiectul perfecţiunii , ci ca pe-o maşină, ca pe-un animal condamnat a munci pentru cel mai tare sau pentru cel mai 
viclean.
În „Apărătorul" un tânăr  student în ştiinţele sociale ne răspunde. Cam confuz nu-i vorbă, dar nu de asta ne 
preocupăm . Nu ne vom ocupa mult cu citatele din cărţi germane, ci ne mărginim la o rectificare. De aceeaşi părere (în 
privirea mijlocitorilor ) este şi americanul Carey, care nu stă departe de socialişti, zice ,,Apărătorul".
Departe sau nedeparte , Carey nu este socialist. Daca Eugen Dühring , care este socialist, utilizează idei de-ale 
lui Carey în contra teoriei populaţionistice a lui Malthus şi a teoriei rentei fonciare a lui Ricardo , asta nu dovedeşte că 
scriitorul american are a face cu socialiştii. E în genere foarte ieften de-a numi pe orice om care se ocupă cu cestiuni 
sociale socialist. Socialismul consistă în anume soluţiuni ale cestiunii sociale, de-un caracter propriu şi revoluţionar, nu 
în recunoaşterea, studiul şi regularea legală a acestei cestiuni. Cestiunea evreilor la noi în ţară este socială; dar 
ocupându-ne cu ea, pentru a-i căuta o soluţiune conformă cu interesele statului şi rasei române, nu devenim socialişti. 
Tânărul student, în loc de-a cita pe Dühring , ar face bine să consulte pe Carey însuşi în bună traducere germană de 
Adler (Münich , 1863, 3 vol .).
 
[30 octombrie 1881]
 
 
[„ADUNĂRILE LEGIUITOARE
SUNT CONVOCATE ... ]
 
Adunările legiuitoare sunt convocate, prin decret regal, pentru ziua de 15 noiemvrie.
Nu ne facem iluzii asupra activităţii ,,breslei vesele şi uşoare" din care consistă majoritatea.
Chiar dacă ar fi altfel decum sunt şi dacă am putea presupunea la cei mai mulţi dorinţa de-a face bine, ea ar 
deveni iluzorie faţă cu completa lipsă de idei şi de cunoştinţe, proprie partidului roşu îndeosebi, dar proprie asemenea şi 
unei însemnate părţi a ţării. Am compara starea noastră cu acea a lunatecilor cari trec cu ochii închişi pe lângă prăpăstii, 
dar se 'nfioară şi se retrag cu spaimă în mersul lor când se ating de-un obstacol mic.
Răul fundamental al ţării, lipsa de organizare socială, prin aceasta lipsa de diversificare a muncii, reducerea ei la 
esploatarea unilaterală a pământului , aruncarea păturilor superioare ale societăţii în ramuri de activitate improductivă, 
toate acestea nu preocupă pe nimenea.
Am spus în mai multe  rânduri  că semibarbaria noastră este mult mai rea  decât  barbaria deplină. Oriunde 
manufactura dispare, precum dispar la noi pe zi ce merge industriile de casă şi meseriile, şi unde creşte necesitatea de-a 
esporta productele într-o formă crudă, nepregătită , omul recade în barbarie. În asemenea ţări averea scade an cu an, 
scăzând necontenit şi valoarea omului, care devine din ce în ce mai mult sclavul aproapelui său.
Şi când o rasă a căzut prin inepţii economice atunci i se scoate ponosul că e leneşă , fatalistă , ignorantă.
Inzii sunt leneşi. Turcii sunt moametani şi fatalişti , incapabili de-a face concurenţă englejilor şi împrejurările 
acestea ni se citează ca cauze a slăbiciunii lor crescânde .
Cu toate acestea acum o sută de ani turcii aveau aceeaşi religie şi comerţul cu ei era unul din cele mai căutate. 
Maurii din Spania erau moametani şi religia lor nu era o 
piedecă de-a ajunge la o civilizaţie relativ foarte înaltă. De religii deosebite şi de origini deosebite, sub alte clime şi sub 
alte latitudini geografice, statele omeneşti se aseamănă numaidecât îndată ce li se retrage putinţa de-a diversifica şi a 
înmulţi ocupaţiile cetăţenilor, de-a le da putinţa de-a se dezvolta orice individualitate. Mărginiţi apoi numai la 
agricultură,  au  trebuit  să-şi  esporte  productele  în  forma  cea  mai  crudă,  lucru  prin  care  pământul  osteneşte, 
productivitatea scade, venitul muncii devine din ce în ce mai mic.
Activitatea  industrială  ne lipseşte,  lipseşte piaţa în care braţele să  se ofere şi să găsească  întrebuinţare. 
Mijloacele de comunicaţie, drumuri de fier, navigaţia pe Dunăre în loc dea-fi un bine sunt , în lipsa actuală de 
organizare, un rău. Mijloacele de comunicaţie s-au îmbunătăţit în Irlanda bunăoară; dar la orice pas spre îmbunătăţirea 
comunicaţiilor se înmulţeau lipsurile şi boalele epidemice până ce, la completarea reţelei de drum de fier, se născu o 
foamete atât de cumplită cum nu mai fusese niciodată.
Tot astfel se întâmplă în India. Drumurile de fier au scopul de-a întinde tot mai mult esportul materiilor brute 
precum şi puterea centralizatoare a negoţului, lucru căruia-i urmează sărăcia pământului , scăderea puterii de asociaţie, 
decadenţa comerţului dinlăuntrul ţării. Precum noi esportăm grâne , India esportă bumbac. Puţina manufactură locală a 
trebuit să dispară repede; bumbacul pleacă de la producătorul din centrul Indiei, ocoleşte prin Calcuta , Bombay , 
Manchester, spre a se întoarce manufacturată , la nevasta, la copiii producătorului chiar. Tot astfel lâna noastră ocoleşte 
lumea pentru a se întoarce manufacturată la noi şi a fi plătită înzecit. Cu cât mai multe drumuri de fier şi căi de 
comunicaţie se vor deschide, cu atât mai puţin se va întreb[uinţ ]a munca, cu atât mai mic va fi preţul productelor 
noastre. Toate ţările cari n-au comerţ înlăuntru şi cari sunt avizate la esport la pieţe depărtate decad intelectual, 
economic, moraliceşte chiar.
Negoţ, comunicaţii, drumuri de fier sunt ca veninurile tari: vindecă bine întrebuinţate, nimicesc rău întrebuinţate. 
Pentru state bine organizate, în care producţia internă e foarte diversificată , orice drum nou aduce un spor de putere şi 
de dominaţiune asupra naturii; în state rău şi inept organizate orice drum nou, orice comunicaţie nouă e un nou canal 
prin care se storc sucurile sale vitale, precum se 'ntîmplă cu Irlanda, cu Africa de nord şi de vest, cu Turcia, cu noi, cu 
multe alte ţări.
În adevăr nu ne putem îndestul mira când vedem acea şcoală veche de cenuşeri ignoranţi aplaudând crearea 
oricărui nou drum de fier, orice pas care adaogă în mod firesc înstrăinarea brazdei lor, reducerea muncii locuitorilor la 
cea mai simplă, mai greoaie, mai puţin rentabilă formă.
De aceea şi acum, când breasla uşoară a advocaţilor de duzină şi a postulanţilor deputăţiţi se va aduna în Dealul 
Mitropoliei, vor ploua proiecte nouă de drum de fier, de răscumpărări ş.a. Tot tendenţa aceasta o are cestiunea Dunării, 
tendenţa de-a preface esportul nostru într-un monopol austriac, mai târziu şi importul. Pe lângă aceasta se vor înfiinţa 
iarăşi sute de posturi improductive pentru braţele ce rămân neocupate şi se va stabili încet - încet pe de-o parte 
atotputernicia claselor de mijlocitori, pe de altă parte robia şi mizeria claselor producătoare.
Vârtejul negrei specule care domină România în toate, departe de-a fi descurajat, se încurajează prin toate actele 
pretinse politice şi, orice se face, în interesul ei se face.
Nu putem dori decât ceea ce e cu putinţă. Nu e în putinţă ca spiritul acestor Adunări să se schimbe, pentru că nu 
e cu putinţă a le face să înţeleagă că, sub pretextul progresului şi îmbunătăţirilor , ele comit cele mai mari erori, cari în 
materie socială şi politică sunt , după Taleyrand , ,,crime".
Când se auzea că d. Brătianu ar fi ajuns în fine a fi în dizacord cu d. C.A. Rosetti ni s-a părut că în cel dendâi s-
au ivit o slabă fulgerare de om în adevăr de stat, că au văzut în urmă-i rezultatele concesiei Stroussberg şi a altor erori, 
că în locul empirismului său de pân' acum , consistând în jucăria cu ambiţiile şi reputaţiunile indivizilor, i s-a deschis 
pe-un moment înaintea ochilor perspectiva unei reorganizări sănătoase sociale şi economice. O asemenea reorganizare 
ar fi putut să prezerve rasa română de esploatarea din partea imigraţiunii de mijlocitori de tot felul, cari văd în ţara 
lui ,,om şi om" un Eldorado al activităţii lor nimicitoare .
Dar d-nul Brătianu a fost învins; a trebuit să recunoască că e mai uşor a guverna cu slăbiciuni, ambiţii şi 
apetituri; că e mai puternic sprijinul străinătăţii când urmează această cale, şi s-a alăturat din nou pe lângă iubitele sale 
Caradale. 
Efectele acestei nouă alăturări le vom vedea în sesiunea viitoare şi nu ne îndoim că ele vor fi tot atât de rele ca şi 
în trecut.
 
[31 octombrie 1881]
 
 
[„DE CÎTE ORI SE DISCUTĂ..."]
 
De cîte ori se discută cestiunea izraelită scriitorul român are teamă de-a vedea vorbele sale interpretându-se ca 
ură de rasă, ca prejudiţiu naţional ori religios.
Unii ne răspund că evreii sunt folositori, ba necesari chiar, şi că, daca o organizare economică trebuie, ea nu se 
va întemeia pentru a sili pe evrei la muncă, ci pe români. Există mulţi români chiar cari atribuie starea rea a 
populaţiunilor noastre lenei, inepţiei şi viciilor.
Noi ne-am obicinuit demult a privi lucrurile într-un mod mai natural. Stări publice de lucruri sunt mai puţin a se 
atribui indivizilor sau colectivităţii pe cât înrâuririlor de tot feliul şi erorilor de organizare.
Priviţi din punctul de vedere al unei invazii străine, cu deprinderi economice duşmănoase şi cuceritoare , evreii 
sunt absolut stricăcioşi ca speculanţi şi mijlocitori, de un folos foarte problematic ca meseriaşi.
Meseriaşi buni  sunt  puţini între ei; cei mai mulţi lucrează pentru ochi şi s-au  vârât  în organismul nostru 
economic  concurând  colectiv, cu fonduri comune, pe meseriaşul ori pe micul negustor creştin. Ei au introdus şi 
esploatat viciul beţiei în sate, au amestecat băuturile cu materii otrăvitoare , au înveninat astfel fiziceşte, au corupt 
moraliceşte populaţiunile noastre.
Ei au intrat în ţară nu ca amici, nu ca oameni cari căutau pânea de toate zilele ci ca duşmani; ca rasă străină ne-
au declarat război pe moarte, întrebuinţând în locul cuţitului şi pistolului băuturi falsificate cu otrăvuri . Sunt triste toate 
lucrurile acestea, triste pentru evreii ce le-au practicat; mai triste pentru noi cari le-am suferit, dar, din nefericire, sunt 
adevărate. Cu toate acestea ziarele lor se azvârl la iperbola că evreii au fost chemaţi, utili, necesari chiar.
Chemaţi calea valea ! Nu ştim cine i-a chemat, dar bun român şi om iubitor de ţara lui desigur n-au fost.
Utili şi necesari, cum?
Este utilă, este necesară o rasă care, direct sau indirect, [î]ţi nimiceşte poporul?
Se vor ridica protestaţiuni desigur, dar nu ne pasă de ele. Înainte-ne stă deschisă statistica populaţiunii României 
pe anul 1877.
Din ea constatăm  întâi  un fenomen comun  pseudocivilizaţiei  noastre: scăderea constantă a populaţiunilor 
orăşene .
Se înţelege. Trăiască liberul schimb şi piară orăşeanul român spre a fi înlocuit cu comisionarul şi importorul 
străin. Două catedre de economie politică avem în ţară, amândouă ocupate de liber schimbişti şi dacă un student ar 
îndrăzni de capul lui să zică ceva de bresle, de apărarea pieţeii  şi muncii naţionale, i se dă zero. Cu înţelepciunea 
suprafină importată de la Paris am ajuns a importa făina şi untul de la Braşov, verdeţurile murate din Franţa. Românul e 
de felul lui om prost. Morar nu i-a dat Dumnezeu să fie, a măcina nu ştie, a mura verdeţuri iar nu se pricepe, nici a bate 
lapte 'n doniţă.
De aceea însă populaţia ortodoxă orăşenească a scăzut prin superioritatea mortalităţii peste natalitate la Argeş, 
Bacău, Botoşani, Galaţi, Craiova, Dorohoi, Târgul Jiului , Iaşi, Bucureşti, Turnu - severin , Piatra, Slatina , Focşani. 
Roman, Caracal , Fălticeni , Tecuci , Turnu-Măgurele, Râmnicul Vâlcii , Vaslui şi Giurgiu, unde mai pretutindenea 
evreii s-au înmulţit. 
Daca s-au înmultit si crestinii în orase e mai numai acolo unde nu exista evrei deloc sau putini, ca la Braila, la 
Buzau, la Tîrgoviste, la Husi, unde negotul e-n parte în mîna crestinilor, la Calarasi, la Cîmpulung, unde nu sînt deloc 
evrei, la Ploiesti, la Bîrlad, unde asemenea o parte a negotului e-n mîni crestine. Încolo, în orase unde or fi evrei multi, 
populatia urbana se stinge ca prin minune.
Astfel la Botosani nasterile crestine sînt de 320, mortile de 797, un minus de 277 de suflete; aci însa înghesuirea 
elementului evreiesc e atît de mare încît cu toate ca au mai multe nasteri, 655, dar [au] si morti 711, deci o paguba de 56 
insi. Dar sa lasam orasele si sa ne-ntoarcem la populatia rurala.
Unii din nobilii nostri adversari ne spun ca daca românul scade în lupta cu evreul este din cauza ca românul e 
lenes, e vicios. Sa admitem un moment ca asa ar fi.
De ce românul, cînd n-are evrei lînga el, sporeste? Astfel vedem ca în judete în care se afla putini evrei sau nu se 
afla deloc populatia sateana sporeste. În anul 1877 taranii au sporit:
în Rîmnicul Sarat              cu 1238
în Dîmbovita                     cu 1390
în Buzau                           cu 2407
în Braila                            cu 1415
în Dolj                               cu 1405
în Ialomita                         cu 2459
în Ilfov                              cu 2826
în Prahova                         cu 1162
în Teleorman                     cu 1204
în Vlasca                            cu 1712
Acum sa vedem cum se înmulteste populatia rurala în judetele în cari sînt evrei.
La Bacau au crescut cu           480
la Botosani a scazut cu          268
la Covurlui a crescut cu          921
la Dorohoi a scazut             1126
(în ce stare trebuie sa se afle acel judet stapînit de rosii si de jidani!)
la Falciu a crescut             cu 922
la Iasi a crescut                 cu 265
la Neamt a crescut            cu 463
la Putna a crescut             cu   99
la Roman a crescut           cu   47
la Suceava a scazut          cu 411
la Tecuci a crescut            cu 405
la Tutova a crescut           cu   20
la Vaslui a crescut            cu 424.
Populatia rurala a judetelor în cari nu sînt evrei are tendenta de-a creste cu 1500 — 2000 de locuitori pe an; 
populatia din judetele în cari sînt multi evrei scade sub natalitate; unde sînt mai putini, sporul e ridicol si atinge abia 
cifra de 100, 50, 20 chiar.
Exista în adevar si judete curat românesti în care sporul populatiei e mic, dar acolo natalitatea e mare. Se vede ca 
judetele sînt suprapopulate în raport cu întinderea lor si cu mijloacele de subsistenta.
E Argesul, c-o natalitate de 4143; Gorjul, c-o natalitate de 4823; Mehedintii, c-o natalitate de 5087; Romanatii, 
c-o natalitate de 4573; Vîlcea, cu 4180. Acesta e se vede maximul natalitatii pentru ele. Peste o cifra oarecare nu se 
poate înmulti o populatie pe deasupra mijloacelor ei de subsistenta.
Unde sînt evrei însa natalitatea e mica, si numai mortalitatea mare. Astfel Romanul are numai 2220 nasteri si 
mai tot pe-atîtea morti.
Întrebam acum de ce folos, de ce necesitate pot fi evreii economic si politic pentru o tara a carei populatie se 
stinge din momentul în care ei intra în contact cu ea.
Românul e lenes, e imoral, e vicios. De ce însa nu e imoral si vicios acolo unde nu sînt evrei?
Caveant consules populusque!
Cu principiile cosmopolite ale d-lui C.A. Rosetti, cu libertate, egalitate, fraternitate şi cu teoria de ,,om şi om" nu 
facem decât să deschidem porţi tot mai largi invaziei elementelor străine. Din datele statistice de mai sus se vede, după 
cum zice d-rul Platter  , autorul Cametei  în Bucovina, cine e vânatul , cine vânătorul . Vânător e elementul pretins 
persecutat care invoacă principiile d-lui C.A. Rosetti; iar vânatul e poporul românesc.
 
[1 noiembrie 1881 ]
 
 
[„ARTICOLUL DIN «POST»..."]
 
Articolul din ,,Post" prin care se manifestă dorinţa cancelarului Germaniei de-a se retrage e următorul:
 
După cum auzim, cancelarul are de gând de-a se întoarce la Berlin în cursul săptămânii şi de a da raport 
împăratului despre viitoarea formare a guvernului, în faţa rezultatelor celor din urmă alegeri pentru Reichstag. După 
cum aflăm, principele cancelar s-ar fi rostit că e sătul de-a forma ţinta pentru toată răutatea, înjosirea, calomnia şi 
pizmaşa suspiciune pe care-o produce un popor de patruzeci şi cinci de milioane de oameni. Ingratitudinea evreilor, 
cari au a mulţumi tocmai politicei lui de stat egalitatea lor de drepturi, [î]l supără mai puţin decât împrejurarea ca 
marea majoritate a presei germane [î]l duşmăneşte în privire politică şi personală, calomniază intenţiile sale şi că 
majoritatea alegătorilor germani e determinată — sau prin proprie duşmănie sau prin agitaţiuni contrarie adevărului 
— să aleagă pe nişte adversari cu cari e imposibilă consolidarea Imperiului şi a principiului monarhic.
Din asemenea adversari va consista, probabil, majoritatea noului Reichstag. E prea adevărat că majoritatea nu 
e omogenă şi nu se uneşte decât în opoziţie în contra guvernului; jumătatea mai mare a ei tinde la forme de 
guvernământ particulariste şi federale ; jumătatea mai mică tinde la forme republicane. Amândouă sunt unite pentru 
moment în tendenţa de-a combate forma actuală unitară şi monarhică a guvernului patriei; însă a forma un guvern 
nou când se va retrage cel actual nu sunt în stare nici fiecare îndeosebi, nici amândouă la un loc; tendenţele lor sunt o  
prăpastie din momentul în care guvernul actual le va face loc.
Mulţumită sacrificiului de intelect şi slugărniciei partidului naţional liberal faţă cu progresiştii , partidul 
radical au crescut în detrimentul unui partid moderat, iar centrul (catolic) cu aderenţii lui au devenit cel mai puternic 
partid în Reichstag, încât vorba pe care cancelarul a rostit-o în anul trecut de pe tribuna Parlamentului, că 
progresiştii şi liber schimbiştii vor arunca pe succesorul său în braţele centrului, se realizează mai repede de cum ar fi 
putut-o prevedea pesimiştii chiar.
Cancelarul, rostindu-se precum am spus mai sus, a recunoscut cu întristare că problema de-a duce poporul cel 
german daca nu la unire, cel puţin la concordie, întrece puterile sale, deşi pentru acest scop a lucrat toată viaţa. Nu s-
ar gândi de-a se retrage de la continuarea acestei opere dac' ar fi mai tânăr cu câţiva ani şi mai cu putere, ca după 
sfârşitul războiului franco-german, sau daca ar găsi în aprobarea majorităţii compatrioţilor lui tăria şi sprijinul 
necesar. Fără de acestea şi obosit prin o muncă de treizeci de ani, plină de răspundere, pe terenul politicei mari, el 
crede că şi-a făcut datoriile către patrie şi se crede în drept de-a lăsa altor mâni problema ingrată. Încă în timpul  
Congresului de la Berlin el credea că puterea sa de muncă s-au sleit şi numai în încrederea plină de onoare ce-a pus-o 
Europa întreagă în el a aflat curajul de - a - şi îndeplini misiunea. În străinătate a aflat mult mai multă recunoaştere 
decât în Germania, unde, afară de M. Sa Împăratul, nu s-au aflat în poporul întreg o urmă de recunoştinţă asemenea 
aceleia a poporului englez pentru lordul Beaconsfield. Peace with honour ! — aceste au fost cuvintele cu cari poporul 
englez recunoscător a primit cu entuziasm pe primul său ministru când s-a întors de la Congres. Noi n-am avut numai 
pace cu onoare — şi prin aceasta cel mai mare bine pentru un popor civilizat — ci o pace cu glorie şi cu putere. Fără  
oboseală principele Bismarck a lucrat de la 1871 încoace pentru a ne prezerva de războaie nouă şi de coaliţiuni 
duşmane, şi cine are cea mai slabă idee despre politica europeană a acestei epoce acela ştie că evitarea pericolelor ce  
ne-au ameninţat în mai multe rânduri din partea străinătăţii e a se mulţumi numai consiliilor lui. I-a fost dat de-a 
înlătura în mod durabil îndelungata ceartă cu Austria, fără a pierde amiciţia Rusiei, şi de-a abate de la Germania  
pericolul coaliţiunilor prea puternice cari o ameninţau de la 1866 încoace.
Acest serviciu, cel mai greu după a noastră părere, pe care l-a făcut principele Bismarck Germaniei, se va 
recunoaşte poate în alţi timpi; în Germania actuală însă n-a aflat altă recunoaştere decât că întreaga presă germană 
— cu escepţii cari dispar — l-a batjocorit pe unicul bărbat politic şi cel mai avut în succese pe care l-a avut Germania 
de generaţii încoace prin injurii şi suspiciuni de soiul cel mai de rând .
Cine i-ar putea-o lua a nume de rău daca, după rezultatul alegerilor actuale, cancelarul a ostenit de-a se mai 
bate cu prostia şi răutatea, deşi regretăm din fundul inimei o asemenea hotărâre , din cauza patriei noastre? După 
principiile parlamentarismului , majoritatea înaintea căreia se retrage are să ia asupră - şi succesiunea; însă 
progresiştii şi centrul pot să formeze opoziţia împreună, dar nu pot guverna împreună. E aşadar necesar ca cancelarul 
să repete încercarea de a câştiga aprobarea împăratului pentru retragerea sa şi ca succesorul său să opteze între cele 
două direcţiuni ale opoziţiei. În imposibilitatea de-a guverna Prusia mo - 
narhic şi totuşi în acord cu principiile progresiştilor , această opţiune nu se poate întâmpla decât în favorul centrului şi a 
tendenţei de-a forma, cu cooperarea partidului catolic, o majoritate capabilă de-a guverna. Din cauza luptei îndelungate pe care 
principele de Bismarck a avut - o cu Centrul pe când reprezenta interesele statului cată a se recomanda pentru această misiune alte 
personaje, cari n-au participat la luptele din trecut şi cari corespund mai mult cu idealurile ziarului ,,Germania" decât actualul 
cancelar, care, sprijinit de marele odinioară partid naţional liberal , a crezut a putea purta această luptă, până a trebuit să renunţe 
la ea, când liberalii l-au părăsit în urma neizbutirii tratărilor cu d. de Bennigsen .
După ce partidul naţional liberal a scăpat conducerea în mâinile unor elemente cu mult mai radicale, calea ce se zărea în 
faţa guvernului de la 1877 a devenit impracticabilă ; la luarea altor căi e mai bine ca responsabilitatea să treacă asupra unui om 
de stat care nu are antecedentele cancelarului.
 
[3 noiembrie 1881 ]
 
 
[„ÎMBLĂ VORBA ..."]
 
Îmblă vorba că, în ajunul întrunirii Corpurilor legiuitoare, cabinetul va fi supus la schimbări.
Ne-am obicinuit atât de mult cu mutaţiunile caleidoscopice ale guvernului roşu, am văzut atâtea nulităţi şi atâţi 
gheşeftari perîndându-se pe băncile ministeriale încât o asemenea eventualitate n-ar mai avea meritul de-a interesa pe 
cineva, indiferent fiind la ce nume răspunde carnea cu ochi care ocupă din vreme 'n vreme acele bănci. Aceeaşi 
trăsătură comună de inepţie, de şiretlic advocăţesc , [î]i face să semene atât de mult unii cu alţii aceşti patrioţi de 
contrabandă încât trebuie să fie cineva un profund zoolog ca să claseze sub alte rubrici menajeria decât sub aceea a 
absolutei nulităţi.
Din acest punct de vedere ştirea ar fi cu totul indiferentă. Ea câştigă însemnătate prin împrejurarea că stă în 
legătură cu cestiunea Dunării. Nu! Nu mai e vorba de-a înlocui pe Giani cu Fleva, pe Fleva cu Pherekydis, pe 
Pherekydis cu Stolojan; chestiunea e mult mai adâncă . E vorba de-a se afla oameni cu mintea subţire cari — ce-or face, 
ce-or drege — să afle modul de-a aplica formula contelui Andrassy despre ,,identitatea intereselor României cu acele 
ale Austro-Ungariei".
Pre cât se ştie teoria aceasta e veche. Mai cu seamă ungurii binevoiesc a ne dovedi zilnic ce identice sunt aceste 
interese şi cât de mult ne iubesc neamul şi limba. Ne pătrunde o adevărată duioşie când ne uităm peste munţi şi vedem 
cu câtă bună credinţă se aplică legea naţionalităţilor bunăoară, cum pretutindenea limba românească e întrebuinţată în 
administraţie şi în justiţie, cum toţi funcţionarii vorbesc cu poporul în limba lui, cum românii sunt preferaţi chiar atât de 
mult, încât de dragoste ... le vine să ia lumea-n cap.
Când cineva are parte de-o privelişte atât de duioasă şi vede de cât respect, de câtă iubire se bucură conaţionalii 
noştri de peste Carpaţi, mai poate fi îndoială că interesele noastre şi cele austro-ungare sunt identice? Nici câtu-i negru 
sub unghie.
Toată greutatea e de-a ne-o dovedi nouă aceasta. Iată o treabă de care onor. Giani nu-i capabil. De multe e 
capabil acest tânăr înzestrat cu fel de fel de daruri, dar de asemenea lucru nu.
Trebuiesc aci inteligenţe mai fine. Lucrul nu se poate face deodată, din topor. Mai întâi d. Brătianu se va retrage, 
se zice, pentru a lăsa câmpul liber d-lui Rosetti, ajutat de d. Cogălniceanu. Sub acest cabinet se va face desigur 
încercarea de-a accentua pe faţă opoziţia guvernului în contra pretenţiunilor monarhiei vecine. Această opoziţie făcută o 
dată în toată forma, se va întoarce onor. d. Brătianu cu asigurări despre deplina ei zădărnicie şi poate că d. Boerescu va 
oferi atunci concursul marelui său talent de om de stat pentru a regula Dunărea în chipul în care ne-a regulat negoţul şi 
meseriile, de s-au ales praful de ele.
O nouă eră de fericire şi prosperitate se va deschide atunci pentru România. Cât ţine malul Dunării vom avea 
autorităţi de porturi chezaro - crăieşti şi, ceea ce e fără îndo - 
ială un folos, puterea şi influenţa consulatelor se va urca iar, ca în epoca de fericită memorie a nobililor fanarioţi. C-un 
cuvânt , o nouă pârghie se va crea, cât ţine Dunărea, pentru marea menire istorică a epocii lui Carol îngăduitorul, 
pârghie pentru înstrăinarea treptată, dar cu atât mai sigură a ţării. Tot ne place nouă ce e străin, încai să ne facem înşine 
străini, lăsând în ştirea Domnului acea curiozitate etnologică care se numeşte poporul românesc.
De-or veni astfel lucrurile sau altfel — cine ştie?
Un lucru însă ştim despre patrioţii noştri: că se bucură de cea mai bună opinie în străinătate. Un diplomat străin 
convorbind c-un român, s-a esprimat asupră-le în modul următor: ,,în zadar vă zbateţi ; ceea ce ştiu e că roşii d-voastră 
sunt foarte culanţi în daraverile cu străinătatea şi se ţin de cuvânt , orice - ar promite. Ţara? O 'nvârtesc s-o sucesc pân-
ce rămâne tot pe-a lor".
Iată un adevăr care nu ne inspiră încredere nici în protestaţiunile ,,Românului", nici în seriozitatea opunerii lui în 
cestiunea Dunării.
 
[4 noiembrie 1881]
 
 
[„«UNGARISCHE POST» ADUCE ŞI EA ŞTIREA..."]
 
,,Ungarische Post" aduce şi ea ştirea despre retragerea d-lui Brătianu în forma următoare:
 
După ce agitaţia în cestiunea dunăreană a ajuns atât de departe încât înfiinţarea Comisiei de riverani nu se poate susţine 
înaintea nici unei Camere şi de vreme ce Brătianu se teme să nu i se aducă aminte făgăduinţa pe care el şi Boerescu au făcut-o la 1880 
la Viena, Brătianu vrea să-şi dea demisia pentru a face loc unui ministeriu Rosetti — Cogălniceanu; acest cabinet se va declara 
descărcat de toate concesiunile cabinetului trecut."
 
Cam versiunea aceasta am adus-o şi noi ieri. Deşi ne-ar plăcea a crede că această schimbare ministerială e 
inspirată în adevăr de intenţia de-a se opune pretenţiunilor monarhiei austro-ungare, totuşi nu ne putem lua după ceea 
ce ne place a crede şi cată să analizăm mai de aproape dacă o asemenea procedare e în stare a abate primejdia în 
perspectivă.
S-a constatat în Parlament că d-nii Brătianu — Boerescu au făcut făgăduinţe în privirea Dunării, făgăduinţe cari 
pe de-o parte [î]i legau pe ei, pe de alta corpurile a căror delegaţiune erau ei în înţelesul Constituţiei, Corpurile; 
legiuitoare. Afară de asta Austria nu poate fi atât de rău informată în privirea mecanismului parlamentar din România 
ca să nu ştie că 'ntr-o Cameră roşie totul atârnă de guvern şi că ceea ce el dictează Camera primeşte. E aşadar aproape 
de mintea omului să zică: ,,Aţi făgăduit şi acum — nu că nu puteţi ţine făgăduinţa, de vreme ce cunoaştem docilitatea 
Pătărlăgenilor voştri — dar nu voiţi să vă ţineţi de cuvânt şi de-aceea inventaţi faţă cu mine o opoziţie a Adunării care 
nu există şi care e insuflată chiar de voi. V-aţi legat şi puneţi un corp care atârnă de voi să vă dezlege."
Aşadar puterea vecină e în drept de-a se îndoi de pretextata neputinţă a d-lui Brătianu de a-şi împlini făgăduinţa, 
precum şi de putinţa pretextată a Camerei de-a se opune d-lui Brătianu. Puterea vecină n-ar vedea în opunerea Adunării 
şi în schimbarea ministeriului decât o comedie bine înscenată de oameni cari au făgăduit şi cari, cu rea credinţă , nu 
voiesc azi a se ţine de făgăduinţă.
O putere mare este însă în stare de-a nu se lăsa amăgită pur şi simplu şi într-un mod cu totul primitiv de către 
oamenii de stat ai unei puteri mici. Pe lângă oamenii con- 
ducători ai partidului roşu ea poate insista ca sau să se ţină de angajament sau să se retragă.
Cu totul altfel devine situaţia în faţa unei Camere nouă şi a unui guvern nou. Aci monarhia vecină nu poate 
invoca în favoare-i făgăduinţele ce i s-a făcut de-un guvern trecut, de vreme ce chiar aceste făgăduinţe pot fi cauza 
pentru care guvernul trecut va fi căzut. Numai o Cameră nouă şi liber aleasă, numai un guvern cu desăvârşire altul, a 
cărui opoziţie nici să pară a fi de comedie, ci să fie răsărită din chiar convingerea ţării, ar sta cu totul neangajat în faţa 
cestiunii dunărene.
N-avem nevoie a adăoga de câtă importanţă este libertatea de acţiune a unei nouă Camere. Cestiunea Dunării nu 
este atât de simplă după cum s-ar părea la prima vedere, căci Dunărea fiind una din principalele căi de comunicaţie pe 
cari se introduce la noi industria străină, monopolul navigaţiunii austriace înseamnă totodată pân-la un grad oarecare 
monopolul importului austriac. De soluţiunea ei atârnă sorţii de izbândă a întregei noastre politici de emancipare 
economică; o politică al cărei adversar interesat este în linia întâia monarhia vecină. Interesele reciproce nu sunt 
identice, după cum are bunătatea a susţine contele Andrassy, ci, în cazul cel mai bun, ele sunt armonizabile. Nu 
concesii se pot cere, nu concesii se pot da. Ceea ce se poate face este a se cunoaşte în marginele adevărului cari sunt 
industriile ce se pot înfiinţa cu succes la noi, şi cari prin urmare ar trebui apărate , şi cari sunt acele ce nu se pot înfiinţa 
şi ale căror produse s-ar putea introduce din Austria. Astfel numai interesele economice s-ar armoniza reciproc.
Tot în cercul discuţiei intră, se 'nţelege , şi tratarea ce se aplică conaţionalilor noştri de peste munte, cari 
formează aproape jumătatea poporului românesc. Luându-se din calea acestui element piedicele artificiale ce se opun 
dezvoltării lui intelectuale şi economice, dându-i-se liniştea necesară pentru a se ocupa, precum înclină, cu negoţul şi 
industria, Austria ar înceta de-a fi pentru noi o putere atât de străină precum este astăzi.
Alte tratări se pot face c-un stat când am avea a schimba grâul nostru pe obiecte industriale produse de românii 
învecinaţi; alta e situaţia când avem a trata cu un stat străin, în care elementul românesc e persecutat şi pus în neputinţa 
de-a lucra împreună cu noi la opera comună de întregire economică. Nu la cuceriri gândim , şi nici putem gândi la ele. 
Dar gândim la emanciparea materială şi morală a poporului românesc de pretutindenea şi când conaţionalii noştri de 
peste Carpaţi n-ar fi împiedecaţi, prin şicane politice ungureşti proprii a irita o conştiinţă cât de blândă , de-a munci în 
linişte pentru ei, poate că cestiunea dunăreană nici ar exista.
 
[5 noiembrie 1881]
 
 
[„CESTIUNEA DUNĂRII..."]
 
Cestiunea Dunării preocupă aproape esclusiv jurnalistica noastră, şi nu fără cuvânt . Nu numai interesul practic 
al navigaţiunii pe Dunăre e în joc, deşi acesta ar fi îndeajuns pentru ca să justifice preocupaţiunile. Deja pe Dunărea de 
Jos bandiera română fâlfâie pe câteva sute de vase cari fac concurenţă ,,Societăţii privilegiate".
Nu români sunt aceia cari pun bandiera română, de vreme ce poporul nostru, originar din munţi, n-a avut contact 
cu marea şi cu Dunărea decât în epoca sa eroică, în epoca de aur a unui Mircea, a unui Alexandru cel Bun şi Ştefan cel 
Mare, Domni stăpânitori de la munte şi pân-la marea cea mare, cum se întitulau ei.
Pierzând încă din secolul al Xv-lea şi al Xvi-lea cetăţile de pe Dunăre cătră atotputernicia otomană, coloniile 
genoveze şi veneţiane cari se formaseră , sub sceptrul protector al voivozilor români, la Moncastro (Cetatea Albă), la 
Proilabum (Brăila) şi la San-giorgio (Giurgiu), au încetat de-a fi româneşti, negoţul nostru a trebuit să dea îndărăt şi să 
dispară. 
Cine deschide cronicele vede lesne că lupta îndrăzneaţă între Domnii români şi turci au fost purtată pentru 
cetăţile de pe Dunăre şi de la gura Nistrului, că, din momentul în cari aceste cetăţi au fost luate de covârşitoarea putere 
otomană, ţările înşile şi-au închinat steagul înaintea sultanilor şi au încăput sub suzeranitatea otomană. Precum în evul 
mediu erau itailani aceia cari purtau bandiera română pe vasele lor, tot astfel astăzi negustori de naţionalităţi foarte 
deosebite pun bandiera noastră ca semn distinctiv de concurenţă cu Societatea austriacă. Fiindcă interesele decid 
adeseori cetăţenia de stat a oamenilor, mişcarea aceasta ar fi avut rezultatul că, din opoziţie în contra puterei economice 
austriace, s-ar fi creat cu încetul o marină română.
Se vede că nu asta a fost intenţia guvernului român. D. Boerescu, edificat bunăoră de starea escelentă a 
conaţionalilor noştri din Ardeal, s-a convins că prieteni mai buni decât pe unguri românul nu mai are şi din consideraţia 
aceasta a admis şi Comisiunea Mixtă şi prezidenţia Austriei în Comisiune; ba, ce e mai mult, au convins până şi pe d-
nii Rosetti — Brătianu despre sinceritatea şi amicabilitatea d-lui conte Andrassy.
Legăturile între monarhie şi guvernul român a devenit atât de intime încât răposatul baron Haymerle nu găsea de 
recomandat, ca model de realaţiuni prietenoase , decât pe cele întreţinute cu România; iar Ministeriul Afacerilor Străine 
din Viena merge cu gingăşia atât de departe încât declară că, în interesul mănţinerii bunei înţelegeri, guvernul imperial 
e constrâns să nu publice toate actele relative la cestiunea Dunării. „Românul", înţelegând că nu se mai poate ascunde 
după deget, a insinuat c-un cusur subţire, că M. Sa Regele, în călătoria sa prin Europa, ar fi luat angajamentele 
privitoare la Dunăre într-un timp în care opoziţiunea amăgită contesta acestei călătorii orice semnificare politică.
Daca în România n-am fi pierdut deprinderea mirării , daca la noi n-ar fi toate cu putinţă, am găsi că e revoltător 
de-a vedea presa guvernamentală polemizând şi protest\nd în contra pretenţiunilor austriace, pe când în fond cestiunea e 
regulată. Acest joc de cărţi măsluite, pentru a amăgi opinia publică, e de-a dreptul nedemn.
Dar am pierdut demult deprinderea de a ne mai mira de ceva. Interesul pungii şi stomacului câtorva sute de 
paraziţi bugetari de provenienţă din câteşipatru colţurile lumii determină soarta economică şi politică a poporului 
românesc. Precum pensiile reversibile şi recompensele naţionale ale patrioţilor cu moţ se iau din fondul nefericiţilor 
pensionari cari au servit cîte 30 de ani statul, din fondul văduvei şi orfanului , pentru a garnisi pivniţi patriotice cu 
vinuri străine, tot astfel rămânerea la putere şi îngrăşarea sistematică a partidului Gianilor şi Pherekyzilor se face în 
socoteala viitorului politic şi economic al naţionalităţii române. Pentru a rămânea la putere sunt în stare să facă orice şi 
să dea orice, şi Dunăre, şi Basarabie , şi Moldovă, şi Oltenie ; c-un cuvânt — tot, numai bugetul să le rămâie la 
îndemână şi moşiile statului să le arendeze pe nimic şi păsuiţi să fie. Idealul statului român nu este dezvoltarea 
poporului românesc, ci prefacerea visteriei într-un spital de nevolnici etnici şi intelectuali; tot ce nu se poate hrăni peste 
Dunăre cu meşteşug cinstit să fie avizat la bugetul Ţării româneşti.
De aceea comedie va fi retragerea d-lui I. Brătianu, precum de comedie sunt protestaţiunile ,,Românului", de 
vreme ce guvernul imperial ,,nu publică toate actele relative" în interesul bunei înţelegeri cu d. C. A. Rosetti.
Ciudată ţară!
În Germania naţia se pronunţă în contra celui mai mare om al ei, în contra aceluia care-a întemeiat puterea şi 
mărirea ei, unitatea ei şi un viitor ale cărui margini nu sunt de prevăzut, numai din cauză că naţiei nu-i plac unele din 
vederile economice ale cancelarului. La noi un guvern cedează o bucată de ţară, cumpără cu 60 la sută hârtii ce făceau 
20 la sută, îngreuie în cinci ani bugetul cheltuielelor cu 40 la sută, e pe cale de-a ceda drepturile suverane ale ţării pe 
Dunăre, şi nimeni nu se găseşte care să-i zică ceva. Gazetele scriu şi asta e tot. Nu e nici o putere în stat care să se opuie 
acestei politici de precupeţire de hotare. Frinee politice fără convingeri, fără tărie morală, se sulemenesc prin gazete şi-
şi fac sprâncene , ca să le crează lumea tinere şi virtuoase , pe când în realitate şi pe ascuns sunt înţelese demult cu 
adversarii naturali ai acestei ţări ca să-i puie capăt în toate cele. Astfel se sulemeneşte ,,Pseudo — Românul" în toate 
zilele în cestiunea dunăreană, pe când lucrurile sunt puse la cale de-un an şi mai bine, pe când toată greutatea este: de-a 
amăgi ţara ce pretind că e a lor.
 
[6 noiembrie 1881] 
[„«JOURNAL DES DEBATS» SCRIE..."]
 
,,Journal des débats" scrie următoarele în privirea cestiunii Dunării:
 
Declaraţiunile făcute de d. de Kallay asupra cestiunii Dunării au mişcat adânc opiniunea publică din România. D. de Kallay 
a zis în adevăr că cestiunea va fi rezolvată în conformitate cu spiritul Tractatului de la Berlin şi prin aceasta chiar  a lăsat câmp 
deschis interpretaţiunilor celor mai diverse şi mai contrazicătoare. Românii pretind, nu fără oarecare aparenţă de cuvânt , că, 
politica austriacă n-are altă fiinţă decât de-a izola de Europa micile state vecine şi de-a le atrage de bunăvoie ori cu sila în orbita 
austriacă, astfel încât ele să fie reduse aproape la starea de state vasale; toate aceste, fireşte, sub vălul Tractatului de la Berlin.
Dar de-o fi Serbia, dar Bulgaria, dar România, scopul este acelaşi, oricât de deosebite ar fi procederile. Serbia a încercat a 
se împotrivi ; dar în curând s-a încredinţat că puterile ei nu-i permit să se opuie şi s-a închinat. România e într-o situaţie deosebită, 
care - ar putea părea mai bună.
Nu s-a admis în adevăr că libertatea de navigaţiune pe Dunăre constituie un interes european şi nu e România în drept de-a 
aştepta un sprijin care i-a lipsit  Serbiei?
Pân - acuma acest sprijin nu i s-a refuzat şi Austria a găsit în Comisia dunăreană o piedecă la pretenţiunile sale. Dar există 
teama în Bucureşti că nu va fi totdauna astfel şi că 'ntr-un timp mai mult ori mai puţin depărtat România se va găsi izolată şi nu va 
mai putea să aştepte nici un sprijin.
Sunt în adevăr câteva cuvinte ale contelui Andrassy, rostite în una din şedinţele delegaţiunii ungureşti, cari sunt din cele 
mai caracteristice şi n-au putut să fie tocmai plăcute românilor. ,,E cu putinţă — a zis contele ca interesele şovinismului român să 
se îndrepte în contra, noastră, dar interesele României înseşi  sunt  identice cu ale noastre. De  când  România a devenit  stat 
independent şi de când nu. se mai bucură de protecţiunea Europei, acest regat are  mai mult decât oricât trebuinţa de-a  se înţelege 
cu noi."
Vorbind astfel, contele  Andrassy a esprimat desigur un adevăr politic care are trecere astăzi la Viena şi mai cu seamă la 
Pesta. Dar e cu neputinţă să nu atingă adânc sentimentul naţional al mai marei majorităţi a românilor şi, precum observă aproape 
unanimitatea presei române, acuzarea de  ,,şovinism " este cu atât mai stranie cu cât vine de la un maghiar, de la reprezentantul 
naţiunii celei mai şoviniste ce există în lume.
Dar mai important pentru români este că li se declară că recunoaşterea independenţei lor i-a lipsit de protecţiunea Europei. 
Astfel n-a fost îndeajuns  pentru ei de a consimţi la cele mai dureroase şi mai primejdioase sacrificii, de-a fi primit toate condiţiile ce  
i-a plăcut Europei de-a le impune pentru a-i proclama în sfârşit demni de independenţă. Acum ea nu vrea să-i mai cunoască şi i-ar 
lăsa espuşi !a întreprinderile vecinilor lor. Pe de altă parte poate politica austriacă să se resigneze de-a fi fără  înrâurire  la 
Bucureşti ? Învederat că nu. Destinele nouă ale Austriei o pun în necesitatea de a-şi asigura marile căi strategice şi comerciale ale 
Orientului. Aceste căi sunt în număr de două, calea Salonicului şi a Dunării. Ea nu poate permite ca una sau alta să fie amerinţate 
în coastă, nici prin urmare ca o altă înrâurire decât a sa să fie precumpănitoare ÎN România. Dar această înrâurire poate să se 
exercite altfel decât într-un mod despotic. Ea poate fi blândă şi chiar binefăcătoare, Se pare însă că, la Bucureşti, nu se aşteaptă 
nimeni la o asemenea înrâurire afară de câţiva oameni politici cari sunt acum la putere; apoi e sigur că vorbe ca cele rostite de d. 
Andrassy nu sunt de natură a înlesni stabilirea unor relaţiuni de încredere între cele  două ţări.
 
[7 noiembrie 1881]
 
 
[„«FRATERNITATEA» CUPRINDE..."]
 
,,Fraternitatea" cuprinde un lung răspuns la adresa noastră. Tonul acestui articol ne dispensează, din nefericire, 
de datoria de-a ţine seamă de el şi cu părere de rău cată să renunţăm la plăcerea de-a cerceta daca ,,balanţa comercială" 
mai are o altă însemnătate decât părerea greşită că bogăţia consistă în bani sau altele asemenea.
Împrejurarea că există mai multe şcoli de economişti şi că şcoala liberului schimb nu predominează absolut 
spiritele este o dovadă în favorul oricui că e îndreptăţit a se alătura la seria de idei pe care-o crede adevărată. Această 
îndreptăţire ne dă totodată şi tonul în care asemenea discuţii trebuie să se poarte. A ne întrece în înjurături cu evreii nu 
credem de cuviinţă, de vreme ce aceasta e partea lor cea tare, ajutată şi de... cunoscuta vitejie evreiască.
Dar ,,Fraternitatea" susţine între altele un lucru ce nu are a face cu teoriile noastre economice: că am falsificat un 
statut prusian. 
,,Fraternitatea" spune neadevărul .
Nu am falsificat nici un statut prusian. Toate articolele reproduse sunt autentice. Dacă n-am reprodus articole 
favorabile evreilor, cauza e simplă. Nu avem nici nevoie,  nici înclinare de-a cita ceva în favorul evreilor. De 
restricţiunile introduse în legile străine ţinem seama, nu de favorile acordate.
Nimeni nu e obligat, în discuţie, a spune tot ce ştie, ci numai ca tot ce spune să fie adevărat, şi nu renunţăm la 
dreptul de-a aproba restricţiunile , de-a disproba favorile. Pe cât timp citatele sunt autentice nu poate fi vorba de rea 
credinţă . E treaba adversarilor de - a - şi uşura poziţia şi de-a cita articole ce sunt în favorul lor.
 
[7 noiembrie 1881]
 
 
[„PRIMIM DE LA UN CORESPONDENT..."]
 
Primim de la un corespondent al nostru din Râmnicul Vâlcei următoarele amănunte asupra faptelor ce se petrec 
acolo.
Nu putem îndestul atrage atenţiunea opiniei publice asupra unei asemenea stări de lucruri. Deşi avem puternice 
temeiuri pentru a avea o foarte slabă speranţă în guvernul actual, totuşi ne facem o datorie de a-i semnala un sistem de 
administraţie care de şase ani apasă această populaţiune şi o dă în prada câtorva esplotatori neruşinaţi. Deunăzi 
,,Monitorul" chiar publica destituirea a 14 perceptori din acest paşalâc , scoşi pentru abuzuri şi sfeterisire de bani 
publici. Cine a numit pe aceşti perceptori?. Cine i-a menţinut în funcţiune de atâta timp? Evident influenţele locale în 
capul cărora se afla prefectul. Şi când hoţiile au ajuns într-un grad încât se primejduieşte chiar încasarea regulată a 
impozitelor, adică sfântul buget, atunci ministerul se deşteaptă şi face cîte un târziu şi inutil esemplu.
Iarăşi în „Monitor" vedem că arenda moşiei Marcea a statului, arendată d-lui Klaus , nu s-a plătit. Cine este acel 
Klaus ? Toată Vâlcea 'l ştie. Este omul de paie al prefectului, acel ce-i împrumută numele pentru a ţine în arendă mai 
multe moşii ale statului (între cari şi Marcea ).
Neruşinarea merge atât de departe încât asemenea lucruri nu se ascund cel puţin cu mai multă dibăcie. Acel 
Klaus este funcţionar al judeţului, inginer plătit din bani publici. Iata dară pe de o parte prefectul arendaş al statului 
pentru mai multe moşii în judeţul ce însuşi administrează şi neplătind cel puţin arenda acelor moşii. Iată pe de altă parte 
omul lui de afaceri, epistatul , ocupând fără ruşine şi fără măcar a se ascunde postul de inginer al judeţului!
La ce se întrebuinţează timpul acelui inginer ? A gera moşiile pe care le-a arendat de la stat pe faţă şi fără, sfială. 
Căci din două una. Ori aceste moşii sunt în adevăr ale lui; atunci cum tolerează prefectul ca inginerul judeţului să fie 
arendaş ? Ori, ceea ce se zice şi este mai mult: decât sigur, acele moşii sunt arendate numai cu numele de zisul Klaus şi 
sunt în adevăr ale prefectului? Atunci abuzul este încă mai strigător. Acum puteţi înţelege ce se face cu zilele judeţene 
pentru şosele.
Mai nici o şosea nu s-a creat de la căderea administraţiunei trecute. Acele moştenite sunt în starea cea mai rea de 
întreţinere.
Singurele lucrări ce se mai fac sunt canalizări de râuri precum Luncavăţul la Marcea ), care inunda moşiile 
arendate şi esploatate de prefect, construcţiuni de mori la aceleaşi moşii, şi altele de asemenea natură.
La 15 octombre era să se deschiză consiliul judeţean. Nu s-a putut completa două săptămâni şi mai bine, fiind 
prefectul dus la Pesta fără concediu pentru a specula porcii săi, întovărăşit şi de veterinar , care, ca toţi amploiaţii 
judeţului, sunt servitori particulari şi epistaţi de moşie ai arendaşului prefect .
Este inutil a mai insista asupra abuzurilor de tot felul ale lui Simulescu, denunţate de o sută de ori în presa de 
toate nuanţele şi rămase necercetate şi nepedepsite până astăzi. 
Astfel se esplică că acest om, intrat în administraţie c-o datorie, constatată la Tribunalul de comerţ, de peste 60 000 mii 
galbeni, astăzi se găseşte liberat de tot şi cel mai mare proprietar din Vâlcea . Pentru a izbuti într-o asemenea operă [î]i 
trebuia negreşit acestui om o bandă întreagă de mizerabili hotărîţi şi cărora trebuie să le ierte nu numai abuzurile şi 
jafurile , dară până şi crimile cele mai îngrozitoare.
Dăm aci cuvântul corespondentului nostru. Dânsul ne semnalează una din acele fapte care, daca s-ar fi petrecut 
într-o ţară civilizată, ar fi ridicat groaza şi spaima întregii naţiuni şi care, în judeţul încredinţat lui Simulescu, este pe 
cale de a se cocoloşi , cum zice românul în limba lui espresivă :
 
Iată faptele: Ştefan Slăvescu , judele de pace al ocolului Horez , deflorează , pe cumnatele sale, una în vârstă de 
14 ani şi alta de 12; cea de 14 ani rămâne însărcinată şi dă naştere unui copil. Câteva zile după naştere copilul este 
omorât şi îngropat în curtea  lui Ştefan Slăvescu . Tot târgul Horez , împreună, cu moaşa care a asistat la naştere, spun 
că Ştefan Slăvescu , soţia sa şi cele două fete, însoţite de o servitoare, a omorât copilul.
Închipuiţi-vă că această crimă, s-a întâmplat acum trei săptămâni . Procurorul, înştiinţat la timp, nu s-a dus 
îndată să constate faptul, ci lasă să treacă 2 săptămâni . Ordin din partea Simulescului s-a dat parchetului ca să 
cocoloşească lucrurile pentru că 1) Ştefan Slăvescu criminalul este alegător în colegiul I; 2) socrul său, Stamate 
Budurescu , asemenea alegător în colegiul I şi face parte din gaşca roşie; 3) fiul mai mare a lui Stamate Budurescu , 
subprefect în plasa Olteţului de Jos; 4) fiul mai mic al lui Stamate Budurescu , supleant la acest tribunal.
Procedarea procurorului în faţa locului, cu toată părtinirea ce a pus în cercetare, constată că pruncuciderea s-a 
comis de cele două fete ale lui Budurescu , cea de 14 ani, mama copilului, şi cea de 12 ani, însoţite de o servitoare. Se 
înţelege că în două săptămâni criminalul Slăvescu cu soţia sa a putut să ascunză urmele crimei. Tot procurorul constată 
că deflorarea s-a comis de Slăvescu . S-ar fi putut crede ca parchetul de aici să lucreze cu atâta uşurinţă încât în acest 
caz de crimă să nu se aresteze nici o persoană? Ei bine, parchetul n-a îndrăznit să aresteze nici o persoană; Ştefan 
Slăvescu şi astăzi este judecător şi judecă procese; soţia sa este liberă la casa sa, cele 2 fete criminale împreună cu 
servitoarea se plimbă prin târgul Horezului spunând că nimeni nu îndrăzneşte să le facă ceva pentru că tatăl lor este 
prieten cu puternicii zilei.
Uitam să vă pun în vedere modul cum are să se cocoloşască această crimă după ceea ce auz că se petrece pe la 
Parchet.
Deflorarea n-are să se constate; prin urmare iată pe Slăvescu nevinovat. Soţia sa asemenea n-a participat la 
crimă; [î]i dă de lături pe cei majori . Rămâne acum crima în sarcina minorilor mai mici de 15 ani. Tribunalul, care este 
la ordinele Simulescului , are să găsească sau că nu sunt destule probe sau că n-a lucrat cu picepere , iată prin urmare 
crima nepdepsită .
Pentru dreptatea omenească ar trebui să se numească un alt judecător de instrucţie, ca să nu să cocoloşească 
această crimă.
 
Judece acum oamenii oneşti care mai sunt în această ţară pe guvernul care tolerează şase ani de-n rândul astfel 
de funcţionari.
 
[ 8 noiembrie  1881 ]
 
 
[„ÎN «ROMÂNUL» DE SÂMBĂTĂ ..."]
 
În ,,Românul" de sâmbătă vedem publicat un proiect de lege despre ,,vânzarea băuturilor spirtoase în comune", 
cu preţioasa indicaţiune că d. ministru de interne este acela care va prezenta Consiliului de Miniştri ş-apoi Corpurilor 
legiuitoare acest proiect şi că tot d. ministru de interne, onor. C. A, Rosetti, roagă pe redacţia ,,Românului" de a-l 
supune dezbaterii  publice, ceea ce redactorul tot   onor. C. A. Rosetti  — declară a face cu mare plăcere.
Iată proiectul:
 
Art. 1. Dreptul d' a vinde băuturi spirtoase [î]n comunele rurale şi-n circumscripţiunile lor SE declară absolut 
numai pentru casa comunală.
Art. 2. Primăriile comunelor rurale sunt obligate a da [î]n întreprindere dreptul de-a vinde băuturi spirtoase [î]n 
interiorul sau în circumscripţiunea lor pe termen cel mult de 3 ani.
Art. 3. Valoarea preţului ce se va obţine la licitaţie pentru dreptul de-a vinde băuturi spirtoase se va trece pe 
fiecare au la bugetul comunei şi se va afecta numai pentru 'nfiinţare şi-ntreţinere de şcoală şi biserică. 
Prisosul peste cheltuielele necesarii anuale se va capitaliza la Casa de Consemnaţii spre a servi la timp la-
mbunătăţiri de clădiri şi altele, tot pentru şcoală şi biserică.
Art. 4. Contractele încheiate de comunele rurale cu antreprenorii băuturilor spirtoase sînt scutite de taxe.
Proprietarul care va avea [î]n comună o clădire care este cîrciumă va fi despăgubit de comună, în curs de 20 ani, 
prin rate cu anuităţi anuale garantate [î]n chiar venitul prins prin întreprinderea dată.
Preţul despăgubirii se va fixa de către tribunalele ordinare.
Art. 5. Condiţiunile dării în întreprindere a dreptului de vînzare a băuturilor spirtoase în comunele rurale se 
alcătuiesc de consiliile comunale şi se aprobă de consiliul judeţan.
Ele vor fi făcute conform legii de faţă şi a regulamentului de aplicarea ei.
În aceste condiţiuni se va arăta şi numărul cîrciumelor ce se va permite a se înfiinţa.
Art. 6. Nu se poate primi să concureze la licitaţie nimeni din cei cari nu însuşesc condiţiunile cerute de legile în 
vigoare şi cari se vor mai face în viitor.
Art. 7. Datoriile contractate la cîrciumă  pentru consumare de băuturi spirtoase nu se pot urmări în justiţie.
Art. 8. Cel care va împrumuta numele său pentru a putea lua în întreprindere dreptul de a vinde băuturi spirtoase 
unei persoane care nu are drept după legile în vigoare şi care se vor mai face vor fi supuşi la o amendă de cîte una mie 
lei sau la o închisoare de la o lună la trei deodată cu întreprinzătorul, iar stabilimentul se va închide de îndată şi 
întreprinderea se va da din nou prin licitaţie în garanţia şi comptul ambilor fraudulatori.
Art. 9. Nu pot fi tolerate hanuri şi cîrciumi afară din sate decît la depărtare de 10 chilometre de la cea mai 
apropiată cîrciumă.
Stabilimentele de la gările drumurilor de fier nu intră în această categorie.
Această depărtare se poate scurta cu voia administraţiei, însă numai pentru locurile cari ar fi necesarii cărăuşilor 
pe drumuri mari, pentru păşunatul vitelor şi pentru orice alte esploatări, precum păduri, mine, uzine etc.
Art. 10. Este cu desăvîrşire poprită vinderea de băuturi spirtoase prin comunele rurale de către vînzători 
ambulanţi.
În caz de contravenţiune, primarul, după încheiare de proces verbal în prezenţa a doi consiliari, va confisca acele 
băuturi în folosul comunei.
Art. 11. Această lege se va aplica şase luni după promulgarea ei, în care timp se vor regula-ntreprinderile 
actuale.
C. A. Rosetti
 
Oricine recunoaşte în această lucrare a d-lui C. A. Rosetti un plagiat schimonosit al proiectului prezentat în 
Adunare de P.P. Carp. Unii termeni din proiectul Carp sînt ocoliţi sau esprimaţi cu cuvinte mai puţin proprii, unele 
dispoziţii lăsate afară, dar în esenţă este acelaşi.
Din fericire pentru d. C. A. Rosetti şi pentru secretarul său intim, d. Guţă Panu, nu există încă la noi o lege care 
să asigure proprietatea intelectuală; soiul acesta de proprietate e garantat numai prin regula de bună-cuviinţă de-a cita 
cel puţin numele autorului, ceea ce ,,Românul" uită a face.
Hazlii sînt omisiunile din proiectul Carp făcute de d. C. A. Rosetti.
Proiectul originar prevede pedepse în contra... beţivilor. C. A. Rosetti le omite cu grijă. Asemenea pedepse ar 
putea lovi în mod grav pe mulţi dintre iluştrii membri ai marelui partid liberale-naţionale, începînd cu ilustrul Giani şi 
sfîrşind cu însuşi marele arhiereu al partidului, căruia articolul omis ar fi putut să-i turbure Ceasurile de mulţumire.
 
[10 noiembrie 1881]
 
 
[„«LE RENSEIGNEMENT PARISIEN» ..."]
 
,,Le Renseignement parisien" (schimbat acum în ,,L'Echo de France"), reproducînd, parte în estras, parte în 
pasaje întregi, un articol din ,,Românul" privitor la cestiunea Dunării, adaogă următoarele:
 
A fost o zi cînd, puţin înaintea plecării principelui Carol în România, d. Drouyn de Luys, ministru al afacerilor 
străine, zicea d-lui I. C. Brătianu, pe atunci însărcinat oficios cu puterile naţiunii sale, astăzi prezident al Consiliului 
de Miniştri: ,,Ştii ceva, d-le Brătiene? Ştii ce aţi face d-voastră mai bine ? Să vă anexaţi la Austria." ,,Mai bine invazia, 
zise, patriotul român. Austriecii nu vor intra la noi decît trecînd peste corpurile noastre."
Frumos a grăit d. Brătianu, nu-i vorbă. Dar ne aducem aminte de un ciudat obicei al d-sale care consistă în a cita 
conversaţiile ce le-a avut cu oameni... morţi. Fără să ştim daca fostul ministru de esterne a murit sau nu, ne putem 
prinde că, din momentul în care se citează o conversaţie a lui cu d. Brătianu, d. Drouyn de Luys . .. trebuie să fi murit.
Că relaţia i se datoreşte desigur însuşi cancelarului de la ... Florica se cunoaşte de pe introducerea elegantă a 
conversaţiei : ,,Ştii ceva, d-le Brătiane ?"
Ex ungue leonem.
 
[10 noiembrie 1881 ]
 
 
[„ADUNĂRILE LEGIUITOARE SE VOR AFLA ..."]
 
Adunările legiuitoare se vor afla în faţa cestiunii dunărene, pe cale de-a se rezolva în contra atitudinei de pân' 
acum a României. În timpul din urmă se urmează tratări între Austro-Ungaria şi Franţa privitoare la propunerea făcută 
de d. Barrere, reprezentantul republicei în Comisia Europeană de la Galaţi, de-a delega un membru al acestei comisii 
care să ia parte la şedinţele celei mixte. Propunerea aceasta fiind pe cale a se primi de toate puterile, cată neapărat să se 
fi primit Comisia Mixtă însăşi cu corolarul precumpănirii austriace. România singură nu a primit propunerea, dar, după 
cum merg lucrurile, preocuparea de căpetenie a celor interesaţi nu este de-a îndupleca România, ci aceea de-a preciza 
sfera de activitate şi situaţia acestui delegat european în Comisia Mixtă.
Ce vor face Adunările, ce guvernul, cu aceste învoieli pe deasupra capetelor noastre, cu aceste hotărâri de nobis 
sine nobis nu putem şti. Destul că atmosfera e încărcată de complicaţiuni interioare şi esterioare cari ar cere o grabnică 
soluţiune şi cari nu vor găsi în cei chemaţi a le rezolva decât o mare inepţie în acţiune şi o mare lipsă de înţelegere.
Căci pe când ţara e ameninţată din afară cu monopolul navigaţiunii austriace pe Dunăre, cu precumpănirea 
strivitoare a importului austriac, pericolul acesta devine şi mai mare în faţa lipsei de organizare economică înlăuntru.
Meseriile au dispărut şi dispar pe toată ziua în concurenţă cu fabricatele gata ce se introduc din străinătate; 
munca naţională se simplifică şi se îngreuie din ce în ce, reducându-se la munca câmpului , mărginită la anume timpi ai 
anului şi care lasă în silită inerţie braţele populaţiunilor aproape şase luni pe an.
Paralel cu relele simplificării şi reducerii muncii la o singură şi cea mai primitivă formă se dezvoltă în 
progresiune geometrică răul social de care suferim mai cu seamă; creşterea neîncetată a elementelor improductive şi 
consumatoare. Deja satele s-au împlut de boala postulantismului orăşenesc, de vânători de funcţii asupra moralităţii şi 
activităţii cărora ,,Monitorul" ne dă zilnice probe prin publicarea de destituiri şi dări în judecată.
Faţă cu aceste greutăţi ce cresc din zi în zi, faţă cu discompunerea societăţii române nu întâmpinăm decât 
fatalele fizionomii ale Caradalelor de toată mâna , cari, în loc de-a opri discompunerea , vor s-o grăbească şi mai mult 
prin reforme escesiv de demagogice, precum e electivitatea magistraturii, sufrajul universal ş. a. Nici o idee sănătoasă şi 
în adevăr organică de reformă nu se prezintă de nicăiri; luptele şi diviziunile politice au osândit gândirea naţională la 
sterilitate.
Guvernul pe de altă parte nu va avea a alege decât între urmarea politicei de pân' acum şi schimbarea sistemului. 
Daca va urma politica sa actuală de satisfacere de apetituri şi ambiţiuni el va continua a stăpâni , dar orice zi a stăpânirii 
sale va fi însemnată prin pierderi materiale şi morale pentru ţară. Daca ar îndrăzni să-şi schimbe sistemul şi să apuce 
calea unei politici de stat, admiţând chiar că ar avea îndestulă capacitate pentru aceasta, va pierde sprijinul partizanilor 
săi, cari nu-l servesc şi nu-l pot servi decât în schimbul satisfacerii intereselor lor materiale. 
Daca victoriei verisimile a Austriei în cestiunea dunăreană i s-ar putea opune cel puţin o solidă organizare 
economică înlăuntru, care să neutralizeze şi să zădărnicească pân-la un grad oarecare acea biruinţă, s-ar mai putea spera 
o îndreptare pe viitor. Dar, dezorganizaţi pe de-o parte, bătuţi în afară pe de alta, condamnaţi a purta în spinare o 
generaţie care trăieşte tocmai prin această dezorganizare şi discompunere , noi vedem sorţii de izbândă ai luptei noastre 
naţionale împuţinându-se din ce în ce.
Nu putem aştepta de la guvernanţii noştri să ne priceapă, ba e mare îndoială daca există mulţi oameni în toată 
ţara cari să se fi convins că mergem din rău în mai rău. Oamenii eminamente practici, cari văd în politică numai ocazia 
de - a - şi face o poziţie ori de-a trăi bine, nici nu vor voi chiar să ne înţeleagă.
În alte ţări vedem în adevăr că politica de stat, politica ce are în vedere organizarea economică, învinge chiar în 
contra opiniei publice şi un exemplu mare ne va da în această privire Germania. ,,Împăratul, zice o foaie germană, e 
prea bătrân pentru a duce la capăt marea reformă. Dar precum unul din predecesorii săi a testat desfiinţarea robiei, 
astfel discursul său de tron e un testament care dispune dezrobirea claselor muncitoare". La robia crescândă a poporului 
românesc sub elemente parazite nu gândeşte nimenea.
 
[11 noiembrie 1881]
 
 
[„AM SPUS DIN CAPUL LOCULUI..."]
 
Am spus din capul locului că nu punem temei pe mâncărimea de limbă a ilustrului Guţă Panu, care se traduce 
zilnic prin cîte - o circulară supusă la iscălitura d-lui C. A. Rosetti, menită a face pe lume să creadă că se lucrează în 
adevăr ceva pentru stârpirea relelor administrative.
Nu se înlătură rele sociale prin circulări platonice. Abia legi organice, cari să reconstituie societatea discompusă 
de demagogie, ar putea să îndrepte cu încetul relele.
Circularele d-lui Rosetti nu au decât efectul de-a servi de pretexte pentru mituiri şi stoarceri de bani, pentru 
corumperea pe o scară şi mai largă a personalului administrativ, pentru esploatarea neruşinată a celor loviţi de măsurile 
sale, ceea ce înrădăcinează şi mai adânc răul de care suferim.
Publicăm mai la vale o scrisoare din Ţara de Sus, adresată de-un proprietar mare foii ,,Gazette de Roumanie", 
din care se va vedea la ce servă circularele menţionate .
Se ştie fără îndoială că nu suntem amici ai evreilor. Avem atâtea de suferit din partea imigraţiunii lor sterile şi 
ruinătoare, sunt atât de multe lipsele populaţiunilor noastre rurale, atât de mare mizeria lor materială şi decadenţa încât 
nu putem să fim prietenii cauzei principale a acestor rele, a imigraţiunii izraelite.
Dar pe de altă parte relele, în loc de-a înceta, sporesc daca administraţiunea d-lui C. A. Rosetti se serveşte de 
circularele sale pentru a ocoli legea, [aşa]dar a stoarce din această ocolire cu atât mai multă mită. Pentru a ilustra modul 
în care administraţia înţelege a executa ordinele d-lui C. A. Rosetti publicăm mai la vale o altă scrisoare, ce ne vine din 
târguşorul Negreştii (judeţul Vaslui) şi pe care un izraelit ne-o adresează.
Venind din două puncte deosebite ale ţării şi scrise din puncte de vedere diametral opuse, cele două scrisori sunt 
cu toate acestea o crudă ironie a măsurilor luate de ministru pe hârtie .
Nu se convinge oare odată d. C. A. Rosetti că nu mai merge înainte cu Caradalele şi Serurii săi, improvizaţi în 
oameni de stat, că lipsa de cultură a partidului său, lipsa lui de moralitate şi de patriotism sunt în înspăimântătoare 
disproporţie cu cerinţele statului modern, cu necesităţile poporului nostru? Nu se convinge oare că cu diletanţi politici, 
cu advocăţei cîte treisprezece la duzină, cu ambiţioşi mici la cap, dar şi mai mici la caracter, afacerile statului trebuie să 
meargă rău? 
Şi d. Brătianu, care se pretinde român de viţă şi mare patriot, nu se convinge că e neapărat ca să lase moştenirea 
altor mâni , cari s-o scoată la un capăt mai bun?
Nu se mai urmeze politica bizantină de pân' acum .
Nu ştim în adevăr cum am convinge pe roşii că la cele mai multe din elementele opoziţionale — vorbim de 
elemente bune şi sănătoase — interesul de-a veni la putere este nul, sub nul chiar şi că cu desăvârşire de altă natură sunt 
preocupaţiunile cari le stăpânesc .
Politica practică recomandată de Machiavelli pentru a parveni şi a se susţine, politica operării cu apetituri şi 
ambiţiuni şi arată urmările netăgăduite , urmări de cari oricine care are cât de puţin sentiment de om de stat trebuie să se 
înspăimânte . Nu numai arta de-a mânui oamenii înseamnă a fi om politic.
Arta de-a-i mânui este cel mult un mijloc pentru a ajunge la scop, pentru a le asigura dezvoltarea, bunul trai, 
prosperitatea.
Unde lipseşte ţinta, mijlocul mânuirii ambiţiilor şi intereselor nu face decât rău.
 
[12 noiembrie 1881 ]
 
 
[„ÎMPĂRATUL ALEXANDRU III..."]
 
Împăratul Alexandru III, râvnind la epitetul de împărat al ţăranilor şi preocupându-se de starea rea la care forme 
de civilizaţie costisitoare au redus populaţiunile agricole din Rusia, urmarea neapărată a acestei tendenţe umane a 
suveranului s-a tradus în acte administrative îndreptate în contra evreilor.
În adevăr una din cauzele esenţiale ale căderii economice a ţăranului de acolo este, ca şi la noi, evreul, care 'ntr-o 
ţară unde există imense întinderi de pământ cultivabil precum e Rusia preferă a vinde rachiu şi a precupeţi, adecă, a trăi 
din speculă mai bine decât din muncă.
Fără 'ndoială că nu evreii singuri vor fi de vină la starea rea a populaţiunilor rurale din Rusia, dar unul din 
factorii  esenţiali  şi vădiţi ai acelei mizerii  sunt  ei. De acolo măsura, bună poate pentru Rusia, rea pentru noi, de-a 
espedia cârduri întregi în România cu paspoarte în regulă, de-a împinge pe alţii să treacă noaptea fără pasport graniţele 
ţării noastre.
Nu trebuie să fie cineva un observator tocmai adânc pentru a vedea că România geme de evrei ruseşti. Noaptea, 
uliţele Bucureştilor sunt pline de figuri cu totul străine, la cari recunoşti numaidecât că abia de ieri li s-a comandat de - 
a - şi rade barba şi de - a - şi tăia perciunii; toate colţurile de uliţă sunt pline de colportori şi precupeţi, pe cari nimeni nu 
i-a văzut pân-în anul acesta, c-un cuvânt suntem ameninţaţi de-a vedea şi Bucureştii prefăcându-se într-un murdar cuib 
jidovesc cum sunt laşii astăzi.
Ca să dea de căpătâi puzderiei acesteia de noi venetici Ministerul de Interne a publicat un regulament privitor la 
petrecerea şi aşezarea străinilor în ţară.
Nu vom discuta acest regulament de vreme ce suntem convinşi că, orice măsură ar imagina capete ca d-alde d. 
C. A. Rosetti, ele vor fi născute moarte.
În locul unei legi de incolat, lege organică care să supuie la anume condiţii petrecerea străinilor în genere în ţara 
noastră, d. C. A. Rosetti vine c-un reglement pe care orice alt ministru [î]l poate revoca şi pe care Caradalele sale de 
toată mâna nici nu sunt dispuse de a-l lua la serios.
Dar ceea ce este neauzit şi caracterizează din nou protestaţiunile de patriotism ale foilor evreieşti din capitală 
este obrăznicia cu care Alianţa izraelită stăruieşte pe lângă d. Gambetta, ministrul prezident din Franţa, de-a provoca 
înlăturarea acestui reglement. Pe Rusia nu îndrăznesc s-o acuze, care alungă evreii în mod sistematic. Vai de evreii din 
Rusia în ziua în care Alianţa ar îndrăzni să intervie în favorul lor; ar fi semnalul pentru un tratament şi mai energic 
decât cel de până azi. Dar aci, unde nimeni nu se atinge nici de persoana, nici de avutul lor, aci, unde nu e vorba decât 
de-a abate imigraţiunea lor 
stricăcioasă, prin mijloace cu totul umane, cari sunt de dreptul oricărui popor, aci Alianţa îndrăzneşte a interveni şi a 
calomnia din nou România.
Alianţa are o mulţime de membri în România. Nu este o adevărată trădare de patrie din partea celor petrecători 
în ţară de-a fi membrii unei asociaţii internaţionale al cărei scop e de-a compromite statul român şi interesele sale? Nu e 
vorba... în ţara în care trădătorii din noaptea lui 11 fevruarie au ajuns a fi decoraţi şi înălţaţi în demnităţi publice 
trădarea de patrie se consideră demult ca un merit. A fost o urmare naturală dar ca tocmai membrii cei mai influenţi ai 
Alianţei din România să fie încetăţeniţi . Numai Ţepeş n-ar fi găsit destui pari pentru a le mulţumi pentru modul în care 
pricep a fi români; noi suntem cu mult mai îngăduitori .
Dar vorbim către aceia cari pot înţelege. Cred în adevăr că răbdarea poporului românesc e nesfârşită , nesleită ca 
a lui Dumnezeu, cred că ne e absolut cu neputinţă de-a ne apăra de ei cu orice arme ne-ar conveni? E prea adevărat că 
poziţia de stat a României şi permanentele primejdii din afară cari ne ameninţă îmblânzesc luptele politice la noi, că 
patriotismul latent al rasei române [î]i dictează precauţiune. Dar [î]i sfătuim să nu se joace cu focul. Daca e cineva în 
stare de a face pe români să uite până şi interesele statului lor, apoi desigur aceştia sunt evreii, ei, cari nu cutează a 
combate o putere mare cum e Rusia, dar s-aruncă cu toată insolenţa lor cunoscută asupra unui stat mic care-a avut 
naivitatea de a-i îngădui să fie cum sunt .
Noi ştim bine că trei zile ar fi de ajuns pentru a regula atât de definitiv cestiunea izraelită încât Alianţa să nu mai 
aibă pentru cine interveni. Noi cunoaştem poporul. În aparenţă atât de blând şi de guvernabil , are o margine blândeţa 
lui pe care e primejdios de-a o trece.
 
[13 noiembrie 1881]
 
 
[„DACĂ INIMA ADVERSARILOR NOŞTRI..."]
 
Dacă inima adversarilor noştri ar fi atât de copilăroasă pe cât le e mintea n-am sta tocmai rău.
În unul din numerele trecute am înregistrat că Adunările se vor afla în faţa cestiunii dunărene rezolvate în contra 
atitudinii de pân' acum a României; apoi că România singură n-a primit încă propunerea Barrere, aceea adecă de-a se 
delega un membru al Comisiei Europene în Comisia Mixtă.
Din această înregistrare , făcută într-un chip cu totul general, ,,Românul" deduce:
 
opoziţiunea a strigat că guvernul a luat ingagiaminte în cestiunea Dunării;
că guvernul a trădat interesele naţionale;
că guvernul a vândut Dunărea Austriei spre a se menţine la putere.
 
Acuma însă ,,Timpul" mărturiseşte
 
c-atitudinea României a fost contrarie pretensiunilor austriace;
că România singură n-a primit propunerile austriace.
 
De-acolo strigăte de bucurie că adevărul a învins, că recunoaştem înşine dreptăţile guvernului,
Ce copilăroşi!
Noi vorbim de România, de atitudinea României, foaia guvernamentală substituie termenului nostru termenul de 
,,guvern".
Dar Românie şi guvern sunt două lucruri identice? Din România facem parte toţi şi atitudinea ţării a găsit 
desigur o espresie mai fidelă în foile opoziţiei decât în oscilaţiunile d-lui Brătianu şi a marelui său amic Boerescu. 
România nu s-o fi rezumând în d-nul Pherekydis sau Giani; tot a mai rămas ceva afară de aceşti descendenţi 
direcţi ai lui Traian care merită a fi numit Românie. Pe când România avea o politică, o morală, guvernul a avut în 
cestiunea Dunării două politici şi două morale: una în Ministerul de Esterne, alta în Comisia Europeană. Altceva 
făgăduiau d-nii Brătianu — Boerescu la Viena, altceva vorbea delegatul din Comisia de la Galaţi.
Confraţii noştri cată să ştie că vorbele au un înţeles oarecare al lor propriu şi că nu se poate substitui, aşa, după 
plac, una alteia. Ştim foarte bine că generaţia roşie vorbeşte şi scrie aşa ca şi când vorbele n-ar fi având nici un înţeles. 
Şi nu-l au în capetele ei. Procesul substanţial al gândirii nu se petrece deloc înlăuntru-le ; nu se învârteşte în ele decât 
moara de vânt a sunetelor articulate , nu compararea şi coordonarea substanţială a ideilor ce corespund cu acele sunete 
articulate . De aceea noi zicem ,,Românie" şi-n capul lor răspunde ,,Pherekydes", ca şi când termenii ar fi echivalenţi .
Guvernul se traduce într-o sumă ciudată de termeni. Sunt cele patruzeci şi atâtea de combinaţiuni caleidoscopice 
în cari intră cabinetul Brătianu — Boerescu, precum şi cabinetul Dumitru Brătianu. Poate ,,Românul" să ne facă să 
credem că actualul cabinet e cu totul şi în toate solidar cu cabinetul Brătianu — Boerescu sau cu cabinetul Dumitru 
Brătianu? Desigur nu. Acest guvern, compus dintr-o lungă serie de cabinete pline de nulităţi ambiţioase, e capabil de 
orice, deci capabil a fost de-a lua angajamente în cestiunea Dunării, ceea ce se dovedeşte din gingăşia prevenitoare a 
cabinetului vienez de-a nu publica actele relative la cestiune.
Pe guvern nu-l doare nici cestiunea Dunării nici altele. Durerea lui e de a-şi mănţinea partidul la putere. Daca 
teama de-a cădea prin ţară[î]l face să încline într-o parte, teama de-a cădea prin străinătate îl face să încline într-altă 
parte, încât , formulându-se în două cuvinte sistemul acesta de echilibristică , se poate zice că epocele de întărire ale 
roşiilor  sunt  acelea în cari pot face pe pofta străinătăţii,  amăgind  România. A adormi România prin protestaţiuni 
patriotice şi a face în acelaşi timp, pe cât se poate, treburile străinilor, iată trăsătura comună a tuturor guvernelor roşii.
 
[14 noiembrie 1881]
 
 
TEATRUL NAŢIONAL
[„ASEARĂ S-A JUCAT ..."]
 
Aseară s-a jucat, în faţa unei săli mai mult goală, trei comedii. Puiculiţa, traducţiune, Trei crai de la răsărit de d. 
Hâjdău şi Florin şi Florica de V. Alecsandri. Lăsând la o parte cea dântâi şi cea din urmă comedie, îndeajuns cunoscute 
publicului, să vorbim puţin de interpretarea celei d' a doua. Rolurile din Trei crai de la răsărit n-au fost jucate de 
aceiaşi actori ca până acum. D-na Mateescu şi d. Ionescu sunt cu totul străini publicului în această piesă.
D-na Mateescu, în rolul Mariţei , fata lui Hagi Pană, a fost binişor; căci nu o putem judeca altfel, acest rol fiind 
deja mult mai bine interpretat de d-na Romanescu . Să nu se creadă că-i facem vro vină din această; nu. D-sa, pe cât 
puterile şi cunoştinţele i-a permis, a făcut posibilul. Tânără încă şi ţinând în seamă consiliile celor mai cunoscători în 
ale artei, are un frumos viitor înainte-i. Să se silească numai a vorbi mai rar şi mai desluşit .
D-nu Davidescu , în rolul lui Numa Consules , a fost departe — ierte-ni-se asprimea — de a fi înţeles pe autor şi 
rolul ce i s-a încredinţat să joace. Acest rol a fost totdauna interpretat cu multă măestrie de simpaticul Hagiescu , a cărui 
lipsă era viu simţită aseară. Rău a făcut comitetul teatrului de a primit demisiunea acestui actor, demisiune dată, pe cât 
ştim, în urma numai a unor neînţelegeri între dânsul şi unul din societari . 
Ceilalţi interpreţi , d. d. Panu (în rolul Hagiului Pană), Julian (musiu George), Mateescu (tejghetarul Petrică ) şi 
d-na Frosa Sarandi (cocoana Trandafira ) au fost ca totdauna bine.
 
[14 noiembrie 1881]
 
 
TEATRUL DACIA
[„TOT ASEARĂ ..."]
 
Tot aseară s-a jucat, după cererea generală., o dramă în 5 acte intitulată Şapte prinţi ai Larei — şi o parte din 
irozi plângea , iar altă parte râdea de bucurie pe scenă, căci erau ,,îmbrăcaţi stravitii " (travestiţi ) cu costume de regi.
Am privit la o comedie de băieţi şi fete care se joacă de-a împăratul. Adică se îmbracă în hârtie poleită şi-şi 
încing cîte un vătrai , cîte un cleşte (în loc de sabie) care sună ca sabia.
Interpretarea a fost mulţumitoare. Nici că s-ar putea cere mai mult de la o trupă din provincie. Destul numai că 
place publicului.
 
[14 noiembrie 1881]
 
 
[,,«L'ECHO DE FRANCE» URMEAZĂ..."]
 
,,L'Echo de France" urmează a scrie în cestiunea Dunării. În numărul de miercuri foaia franceză spune cele ce 
urmează:
 
Cestiunea libertăţii Dunării devine din ce în ce mai gravă. Naţiunea română, care se simte ameninţată în 
interesele ei vitale, împinge pe guvern să reziste absolut pretenţiunilor Austro-Ungariei. Românii au încredere în 
izbânda silinţelor lor. Ei îşi zic că şi acum stăruinţa lor de-a nu ceda va da timp unora dintre puterile ce ezită încă de-
a se lămuri şi de-a înţelege că pe Dunăre România apără interesele Europei înseşi.
Confraţii noştri din Bucureşti au reprodus deosebitele noastre articole. Suntem atât de convinşi de dreptatea 
cauzei pe care-o susţinem încât am voi ca glasul nostru să, aibă de-o sută de ori mai multă autoritate.Nu suntem  
singuri însă. Între alte organe din Paris cităm pe ,,République FranŞaise" şi ,,Revue nouvelle ", cari în mai multe 
rânduri au ţinut limbajul pe care-l ţinem noi; apoi în Italia ,,Gazetta d'italia " şi ,,Popolo romano", făr' a aminti ziarele 
engleze, cari sunt unanime.
 
Foaia ,,Messager de Vienne " a publicat acum trei zile un lung şi escelent articol, în care citim cele ce urmează.
 
Acolo, între Turnu Severin şi Galaţi, se află o naţie vitează  de şase milioane (?) de oameni, o naţie care-a ştiut 
să se bată, şi să învingă , pe câmpul de bătălie. Românii erei nouă, cari au deschis o atât de strălucită şi luminoasă 
cale aspiraţiilor unui popor, şi-au adus aminte că e vorba de-a asigura României acum ori niciodată interesele  
economice. Calea ce aveau s-o urmeze oamenii de stat din Bucureşti era însemnată de mai înainte şi, ţânându-se de 
litera Tractatului de la Berlin, ei cer ca Comisia Europeană a Dunării ,,să elaboreze reglementul cu care e însărcinat, 
rezervând , bine-înţelegându-se , cabotajul pentru ţărmureni, iar executarea reglementului să fie în seama fiecărui stat 
ţărmurean, pe toată întinderea teritoriului său". Austria a prezintat din parte 'şi un anteproiect asupra căruia Comisia 
Europeană va trebui să se pronunţe şi a cărui dispoziţie principală remite esecutarea reglementului, de cum va fi 
redijat, în seama Comisiei numite Mixtă, compusă numai din statele ţărmurene. Aceste state ar fi România, Serbia, 
Bulgaria, Austro-Ungaria. Austria stipulează între altele că ea va exercita prezidenţia în sânul acestei Comisii şi că 
„va avea vot preponderant în caz de paritate de voturi". 
Astfel precumpănirea austriacă ar fi stabilită de facto pe tot cursul Dunării răsăritene şi principiul libertăţii de 
navigaţiune pe acest râu — un interes comun al Europei — ar fi primejduit .
Pentru Europa nu e 'n adevăr decât un interes economic; dar mai e şi o altă consideraţie de politică generală, a 
cărei însemnătate nu scapă din vederea nimărui: dictatura pe Dunăre ar aduce cu sine fără îndoială dictatura asupra 
micilor state ţărmurene.
N-ar servi la nimic de-a tăgădui această urmare a revendicaţiunilor cabinetului din Viena, pentru că constituie 
învederat cuvântul lor de căpetenie. Toată lumea ştie că pretenţiunile Austriei asupra basinului răsăritean al Dunării 
nu sunt decât un epizod al rivalităţii dintre această putere şi Rusia.
Naţia care şi-a câştigat independenţa cu preţul sângelui copiilor săi trebuie să-şi dea mari silinţe pentru a 
scăpa de primejdia ce-o ameninţă. Ea cată să respingă cu energie toate cererile exorbitante cari ar putea să pună în 
joc interesele ei cele mai sfinte şi să întâmpine cu neîncredere toate sugestiunile cari i-ar putea fi fatale.
S-a zis adeseori că independenţa statelor ţărmurene ale Dunării nu poate fi, în orice caz, decât relativă, adecă 
că sunt menite de-a gravita împrejurul uneia sau alteia din cele două mari împărăţii cari le încunjură. Pentru România 
s-apropie momentul în car va putea dovedi că acest vechi axiom au încetat de-a fi adevărat.
Siguri de sprijinul Europei, oamenii de stat din Bucureşti vor şti să apere interesele legitime ale ţării lor şi  
dezvoltarea cestiunii Dunării va proba daca noul regat e în stare de-a împlini rolul pe care i l-a însemnat cursul 
istoriei popoarelor şi poziţia geografică a teritorului ei.
 
Ziarul ,,La France", reproducând un pasaj din ,,Messager de Vienne", adaogă:
 
Rămâne a se şti pe ce sprijin se 'ntemeiază tânărul regat daca, conflictul începându-se , Austro-Ungaria nu va fi 
găsit pretextul pe care-l caută.
Nu e tocmai sigur că Austro-Ungaria doreşte un pretext de luptă pe Dunărea de Jos. În tot cazul avem cuvinte 
de-a crede că România nu este deloc izolată. Daca există o putere ale cărei interese pe Dunăre să fi identificate cu ale  
Austriei, sunt altele mai multe ale căror interese sunt absolut contrarii şi cari, prin urmare, înclină fireşte a apăra 
România . România o ştie aceasta şi tenacitatea ei obicinuită sporeşte încă.
 
După ce foaia franceză adaogă două citate, unul din ,,Românul", altul din ,,Timpul", urmează:
 
D. Cogălniceanu intră în cabinet ca ministru al afacerilor străine, iar d. C. A. Rosetti rămâne ministru de 
interne.
Semnificarea ce se dă acestei combinaţii în lumea politică din Bucureşti este accentuarea foarte vie a rezistenţei 
României la pretenţiile austro-ungare.
 
[15 noiembrie 1881 ]
 
 
[„MESAJUL CU CARE ..."]
 
Mesajul cu care M. Sa Regele a deschis ieri sesiunea Adunărilor legiuitoare se distinge în bine de alte acte de 
asemenea natură. În loc de-a cuprinde fraze generale, mesajul încearcă a fi substanţial; stilul e îngrijit, termenii 
româneşti. Nu ştim cui să  atribuim  aceste calităţi; constatăm numai că scrierea face o impresie binefăcătoare în 
comparare cu frazele deşerte şi  patetica  goală a altor discursuri anterioare. Poate că mesajul bătrînului împărat al 
Germaniei a servit astă dată de nu ca model, totuşi ca măsură a lucrării.
De însemnat este că guvernul [î]şi determină definitiv atitudinea în cestiunea Dunării. Aci însă observăm că 
fraza nu mai este atât de norocită şi nu meneşte tocmai a bine 
Această  credinţă  (că libertatea  Dunării este...  condiţiune esenţială  pentru propăşirea  ţării)  a fost, în alte 
împrejurări, unul din cuvintele puternice cari ne au făcut să declinăm cu nestrămutare propunerea de retrocedare a 
Basarabiei.  Tot această  credinţă  ne impune datoria de-a nu consimţi  la combinaţiuni cari ar avea  de efect  ca 
navigaţiunea de la Porţile de Fier la Galaţi să rămână sub acţiunea preponderantă a unei singure puteri.
 
Iată în adevăr o  reminiscenţă  care scade mult din valoarea declaraţiunilor guvernului. Da, s-a declinat cu 
nestrămutare retrocesiunea şi totuşi s-au efectuat. Se respinge preponderanţa cu frumoase cuvinte, dar ele poate nu sunt 
decât preludiul înduplecării .
În fine mai observăm că cestiunea eligibilităţei magistraturii nu e deloc atinsă, ceea ce face a se crede că d. C. A. 
Rosetti a renunţat la această nenorocită şi demagogică idee.
Nu mai rămâne acum decât lucrul de căpetenie: ca guvernul să se şi ţină de vorbă, nu una să zică, alta să cugete 
a face.
 
[17 noiembrie 1881]
 
 
[„D. DUMITRU BRĂTIANU, ALES DIN NOU..."]
 
D. Dumitru Brătianu, ales din nou prezident al Adunării Deputaţilor, a inaugurat ocuparea fotoliului său cu un 
discurs tot de natura celora de cari a mai ţinut d-sa faţă cu cinstitele obraze ale coreligionarilor săi politici.
 
Gâtul prezidentului d-voastre este ţeapăn ca al lupului ; el nu se poate încovoia . . . Micile mele calităţi sunt , de 
mă pot esprima astfel, mai mult pasive , dar cari la prezidenţie poate-şi au şi ele valoarea lor. Sunt pilos , ştiu să rezist ; 
când dau în greu atunci mă, simt mai tare; nu mă tem de nimeni, nici chiar de mine însumi; n-am nerve , n-am 
mâncărimi ; nu sunt ispitit de dorinţa de-a avea trecere pe lângă d-nii miniştri şi asta are un îndoit avantaj, căci astfel 
nici d-nii miniştri nu vor fi ispitiţi de-a căuta să aibă trecere pe lângă mine. Niciodată nu vă voi da ocaziunea să vă 
aduceţi aminte proverbul: Mână pe mână spală şi amândouă obrazul. Asemenea spălăcanii nu se fac tocmai cu aiazmă ; 
ele nu spală, mânjesc obrazul.
 
Fără îndoială d-nul D. Brătianu n-ar fi găsit cu cale de-a face asemenea declaraţii dacă predecesorul său în 
fotoliul prezidenţiei nu i-ar fi dat motiv de-a le face. Prin urmare d. C. A. Rosetti nu avea gâtul de lup, căuta să aibă 
trecere pe lângă miniştri şi viceversa, spăla mână pe mână şi amândouă mânjeau cinstitul obraz al ortalei, căci 
asemenea spălăcanii nu se făceau tocmai cu aiazmă , ci cu altceva.
Dar, în cursul cuvintelor sale, d. Dumitru Brătianu devine şi mai esplicit :
 
Ce sunt miniştrii? Ce suntem noi? Suntem împreună membrii consiliului de administraţie ai unei societăţi 
anonime, ai căreia acţionari sunt toţi locuitorii acestei ţări; miniştrii sunt directorii, noi suntem cenzorii .
 
Noi, în simplitatea noastră, am fi crezut că România nu este nici numele unei societăţi anonime, nici firmă de 
hotel.
Daca figurat se poate vorbi, deşi cam impropriu, de acţionari, adecă de proprietari parţiali ai ţării, ale căror 
interese guvern şi Parlament au a le căuta, aceasta s-ar putea zice cel mult de locuitorii români ai ţării. Dar cum e pusă 
teza de d. Dumitru Brătianu, cu cenzorii şi directorii care se spală reciproc, ni se pare că înlăuntru poporului românesc 
s-au constituit o societate străină pe acţii, al cărei consiliu de administraţie are în vedere esploatarea acestui popor. 
România e o vacă bună de muls şi consiliul ei de administraţie o mulge în folosul Caradalelor şi al Stroussbergilor .
Că aşa este ne-o spune tot d. Dumitru Brătianu.
 
Multe lucruri nu sunt ceea ce-ar trebui să fie; puţini oameni sunt la locul lor. Multe rele bântuiesc această ţară 
şi, văzând uşurinţa cu care lucrăm, indiferenţa, înţelenirea noastră, mi-am zis una din două: sau răul este atât de mare că 
ne-am zăpăcit, ca unul care, cuprins fiind de flăcări în casă, îşi pierde minţile, voind să deschidă uşa să scape o închide, 
în loc să ia apă pune mâna pe untdelemn şi-l aruncă-n foc; sau că  
imensitatea răului ne-a descurajat, încât am ajuns să credem că nu mai putem face nimic, că nu mai este nimic de făcut şi am lăsat 
totul în voia întâmplării . O boală urâtă , contagioasă , ciuma inimei a început să, atace stratele noastre sociale.
 
Această ciumă nu mai trebuie să înceapă a ataca stratele pestriţe de români ai ,,Românului", căci tocmai în 
această împestriţare de străini din câteşipatru colţurile lumii, cari au monopolizat statul în toate ale lui, consistă ciuma 
inimei.
 
Situaţiunea noastră internă lasă de dorit, (Lasă totul de dorit, zicem. noi.) Şi cum ar putea altmintrelea daca acele greutăţi se 
găsesc chiar aici în guvern şi Cameră, greutăţi cari nu provin decât din relele deprinderi ce am contractat? Aci miniştrii şi deputaţii, 
prin complezenţe reciproce, se slăbesc, pierd prestigiul, autoritatea de care au trebuinţă şi lucrul public sufere, aci ne ţinem în eşec, 
ne paralizăm , ne absorbim unii pe alţii. Noi voim să guvernăm , pretindem să impunem miniştrilor depărtarea ori numirea cutărui 
agent al puterii executive; miniştrii vor să legifereze ; noi trebuie să ridicăm mâinile ... Răul poate ajunge până a ni se zice într-o zi: 
„Guvernul reprezentativ, guvernul parlamentar nu convine ţării acesteia; ţara piere printr-însul; mai bine dar să se suprime guvernul 
reprezentativ decât să piară, ţara.
 
Iată o părere pe care o împărtăşim cu d. Brătianu, deşi cu totul în alt înţeles. Precum regimul parlamentar n-au 
servit la noi în ţară decât a îmbogăţi şi aristocratiza plebea străină, a o pune d-asupra claselor vechi şi româneşti ale 
ţării, tot astfel, pentru a consacra stăpânirea acestor noi români şi a o asigura în contra poporului nostru, se va pretinde 
într-o zi că ţara piere, pentru că Caradalele vor fi ameninţate în monopolul de-a o esploata şi se va suprima sistemul 
reprezentativ în interesul claselor dominante, reprezintate dincoace prin d-alde Pherekydes şi Giani, dincolo de Milcov 
prin jidani. Precum în interesul esclusiv al acestor elemente s-au introdus la noi în ţară sistemul reprezentativ, tot în 
interesul lor esclusiv se va şi înlătura la nevoie. Acesta este adevărul adevărat.
Dar, cu toate adevărurile dureroase pe care d. Dumitru Brătianu le spune coreligionarilor săi politici, cu toate că 
arată cum deputaţii îşi vând voturile miniştrilor şi miniştrii vând posturile pe voturi şi că întregul mecanism parlamentar 
se 'nvârte pe osia  do ut des ,,dau votul ca să-mi dai ceva", cu toate spălăcaniile ce nu se fac tocmai cu aiasmă d. 
Dumitru Brătianu crede.
 
Cred nu numai în bine într-un mod abstract, ci în binele ce-l putem face, ce avem să-l facem, ce vom face noi. Avem o 
poziţiune geografică şi topografică din cele mai avantagioase : suntem din toate părţile înconjuraţi de români; avem ţara cea mai 
bogată; avem un popor inteligent, impresionabil , apt la toate, sobru, vârtos , omogen cum nu mai este altul în lume. Dumnezeul 
românilor este cel mai puternic pentru că este cel mai drept.
 
Nu e vorba de ce crede d. Brătianu. E prea adevărat că suntem înconjuraţi din toate părţile de români şi încă de 
acei cari trăiesc sub guverne vitrege , unele duşmane chiar existenţei lor, precum cel unguresc. Cu toate acestea starea 
românilor de sub stăpânire străină e fără comparare mai bună decât a românilor de sub stăpânirea pretinsă română. 
Nici ţăranul român din Ardeal, nici cel din Basarabia, nici cel din Bulgaria ori din Serbia nu e atât de rău hrănit, atât de 
râu îmbrăcat, atât de esploatat de străini şi de administraţie precum e al nostru. Înainte de-a exista sămânţa veninoasă a 
roşiilor în ţară, înainte de-a se fi constituit puii fanarioţilor în partid politic, pe  când  Pherekyzii, Caradalele şi 
Costineştii nu erau elemente politice şi domnitoare în statul român, pe atunci era poporul inteligent: dar azi [î]şi pierde 
până şi bunul simţ comun. Înainte era sobru, azi a contractat şi el darul d-lui C. A. Rosetti; înainte era omogen, azi la 
trei români găseşti un străin în ţară, înainte în adevăr acest popor era cum nu mai este altul în lume de onest, de curat la 
inimă.
Întrebe-se orice om bătrân daca acum treizeci de ani nu puteai încredinţa oricărui ţăran toată averea, fără înscris, 
prin simplă dare de mână , şi daca erai în pericol a pierde un ban roşu măcar? Astăzi nu poţi încredinţa unui ministru 
ceea ce puteai încredinţa odinioară unui ţăran.
Iar Dumnezeul românilor? A fugit din bisericile pustii şi din inimele ciumate şi în locu-i a intrat dracul negrei 
specule, al luxului şi al desfrâului , al precupeţirii sudorii şi sângelui naţional.
 
[19 noiembrie 1881] 
[„TOATĂ PRESA AUSTRO-UNGARĂ..."]
 
Toată presa austro-ungară ocupându-se de mesajul cu care s-a deschis Corpurile noastre legiuitoare, începem 
prin a reproduce articolul ce-l consacră „Pesther-Lloyd" pasajului privitor la cestiunea Dunării.
Foaia oficioasă a guvernului unguresc scrie următoarele:
 
Cu o conştiinţă de sine însuşi sporită şi c-o dreaptă mândrie că a fost menit de-a se adresa pentru prima oară 
Corpului legiuitor al Regatului României, regele Carol a deschis c-un mesaj solemn sesiunea Parlamentului român. 
Daca pentru regele României ora aceasta e deosebit de solemnă, şi pentru noi ea are oarecare însemnătate, 
readucându-ne în memorie toate câte-a făcut şi la câte-a dat mână de ajutor monarhia austro-ungară pentru a aduce 
România la înălţimea pe care-o ocupă astăzi între vecinii ei; ne aminteşte serviciile amicale făcute guvernului român 
de diplomaţia noastră — dacă a avut dreptate să le facă nu cercetăm astăzi — servicii menite a-i ajuta României să  
treacă peste greutăţile cestiunii izraelite şi a îndeplinirii Tractatului de la Berlin, pe care România nu-l prea lua aşa de 
ad literam cum [î]l ia azi; ne aducem aminte de promptitudinea cu care Austro-Ungaria — înaintea tuturor puterilor 
celorlalte — a recunoscut întâi şi 'ntâi neatârnarea principatului şi mai târziu ridicarea lui la regat, asigurând prin 
aceasta statului român o poziţie care constituie azi mândria regelui, bucuria poporului şi invidia vecinilor mai puţin 
favorizaţi . Găsim că e lesne de înţeles ca, după atâtea succese politice datorite nu numai meritului propriu, ci şi 
favorii Europei şi îndeosebi a Austro-Ungariei, guvernul român să ajungă a crede că a sosit momentul favorabil 
pentru a se ocupa cu completarea şi îmbunătăţirea legislaţiunii, căutând să dea intereselor economice o dezvoltare 
corespunzătoare cu rodirea şi bogăţia naturală a ţării. Am fi plini de satisfacţiune când am vedea România apucând 
cu seriozitate şi stăruinţă pe calea aceasta, şi aceasta pentru România însăşi, a cărei înflorire economică o dorim din 
inimă din multe puncte de vedere.
Cu atât mai rău cată să ne pară că nu avem de pe acum această satisfacţiune deplină. Mesajul tronului, rostit 
de regele Carol, e de natură de-a ne inspira pentru mai multe cuvinte o îngrijorare serioasă, o îngrijorare ce priveşte 
pe România însăşi. Cât despre monarhia noastră, oricine înţelege că drumurile însemnate de mai înainte ale 
dezvoltării ei economice nu se pot altera din direcţia lor prin piedici intenţionate sau pregătite de România. Nu credem 
ca interesele noastre dunărene să fie câtuşi de puţin primejduite prin nevoinţa sau împrotivirea României de-a 
conlucra cu noi; dar tânărul regat e ameninţat de grea pagubă daca sferele lui determinante vor continua, după cum 
se vede din discursul tronului, de-a renunţa la orice obiectivitate , înţelegere şi moderaţiune. Tot ce spune discursul 
tronului despre marea însemnătate şi marele preţ al libertăţii navigaţiunii pe Dunăre s-ar putea spune şi într-un 
discurs de tron adresat Parlamentului unguresc sau celui austriac, însă autorii unguri sau austriaci s-ar fi păzit 
desigur, dintr-un sentiment îndreptăţit de bună cuviinţă , propriu adevăraţilor oameni de stat, de-a da tezelor generale 
şi inatacabile în sine o poantă care face ca ele să pară aproape o acuzare în contra unui stat învecinat . Nu e nici un  
stimul pentru noi de-a sta la ceartă pentru asta cu guvernul român; deosebirea proporţiei de putere între Austro-
Ungaria şi România ne sileşte la oarecare îngăduinţă în punctul acesta, pe care cel slab poate conta totdauna în  
asemenea caz. Noi considerăm lucrul în sine şi observăm că guvernul român nu poate dori libertatea absolută a 
Dunării cu mai multă sinceritate şi seriozitate decum o doreşte Austro-Ungaria; credem însă că în cestiunea aceasta 
focul mesajului e cu totul fără folos de vreme ce libertatea Dunării e garantată şi asigurată demult prin tractate 
internaţionale, încât pentru moment nici nu intră în discuţie. De prisos în acelaşi grad ni se pare focul mesajului acolo 
unde declară patetic că România nu se va asocia la nici o combinare ale cărei urmări ar fi de-a supune navigaţiunea 
între Porţile de Fier şi Galaţi acţiunii preponderante a unei singure puteri. Această declaraţiune, pe care n-o putem 
considera decât ca îndreptată, în contra Austro-Ungariei, cuprinde o interpretare atât de greşită a intenţiunilor 
Austro-Ungariei încât ne vine greu a crede în seriozitatea ei. Repetăm ceea ce-am zis adeseori. Pentru monarhia 
noastră nu e, în cestiunea Dunării, vorba de mai puţin decât de secuestrarea liberei navigaţiuni, care ne e tot atât de 
scumpă nouă ca oricărui alt stat riveran şi nicidecum de-o preponderanţă în control. Ceea ce vrea monarhia şi ceea ce  
trebuie să voiască în chiar interesul navigaţiunii ei e asigurarea utilizării economice libere şi neîmpiedecate a acestei 
căi de apă, cea mai însemnată nu numai pentru Austro-Ungaria şi România, ci pentru toată Europa, o utilizare , însă,  
în care trebuie să i se asigure necondiţionat Austro-Ungariei influenţa aceea care i se cuvine acestei puteri mari în 
toate împrejurările, conform situaţiei geografice şi poziţiei de mare putere europeană, precum şi conform înaintatei 
sale dezvoltări industriale.
Această ţintă dorită de noi e şi în interesul Austro-Ungariei şi într-acela al României. Fiind de firma convingere 
că recunoaşterea limpede a situaţiei reale va pătrunde şi în sferele determinante ale României, iar pe de altă parte că 
greutatea firească a puterii naturale şi a influenţei monarhiei noastre [î]şi va face cu timpul cale de sine, în contra 
tuturor elementelor ce se opun, credem că putem primi cu deplină linişte şi neturburare cele zise de mesajul român. 
Austro-Ungaria e în adevăr interesată la facerea unui reglement de navigaţiune obligatoriu pentru cursul Dunării de 
Jos, dar nu e interesată în linia întâia . O amânare a soluţiunii acestei cestiuni nu va atinge interesele economice şi  
comerciale ale Austriei în aşa grad încât să avem a sacrifica pentru aceasta cea mai mică parte a aspiraţiunilor  
legitime ale monarhiei în privirea atitudinii ei în cestiunea Dunării de Jos. Putem dar să cutezăm foarte bine de-a ne 
retrage în linia a doua şi a deveni spectatori câtva timp, a privi pe ceilalţi cum vor voi să, înţeleagă şi să rezolve 
cestiunea. Nu e pentru noi nici primejdie, nici pagubă. Dar pretutindenea, şi mai cu seamă la vecinii noştri din 
România, lumea va ajunge la convingerea că această cestiune nu se poate rezolva deloc nici fără Austro-Ungaria, nici 
în contra  Austro-Ungariei, că nu se poate rezolva fără a lua în deplină considerare pretenţiunile îndreptăţite ale 
monarhiei, întemeiate pe fapte netăgăduite.
 
[20 noiembrie 1881] 
[„CONTINUĂM A REPRODUCE ..."]
 
Continuăm a reproduce, de astă dată din ,,Neue freie Presse", consideraţiunile şi criticele ce le-a inspirat foilor 
austro-ungare pasajul din discursul tronului privitor la cestiunea Dunării:
 
Mesajul cu care regele Carol al României a deschis Adunările se adresează în partea Lui esenţială mai tot pe 
atâta guvernului austriac pe cât reprezentanţilor din Bucureşti. Nici răscumpărarea căilor ferate, nici organizarea 
armatei nu turbură cu atâta viociune opinia publică în România ca cestiunea dunăreană şi găsim că e firesc ca 
cestiunea aceasta să ocupe cel mai mare loc în mesaj. Dar, fiindcă noi în Austria avem un interes tot atât de mare ca şi 
românii la regularea cestiunii Dunării, putem zice că pasajul respectiv al mesajului s-a rostit şi pentru Austria, că 
cuprinde răspunsul la silinţele guvernului nostru de-a înfrânge împrotivirea României în contra pretenţiunilor 
austriace.
Spre marea noastră părere de rău cată să mărturisim că suntem dezamăgiţi amar prin acest răspuns. Nu ne-am 
legănat niciodată în speranţe sanguinice în privirea cestiunii dunărene şi, după declaraţiile făcute de d. de Kallay la 6  
a curentei, în comitetul delegaţiunii ungare, nu ne-am mai putut tăinui că succesul Austriei în cestiunea dunăreană a 
devenit cam neprobabil. În genere nu prea suntem răsfăţaţi în privirea succeselor diplomatice ale guvernului nostru. 
Dar în oarecari puncte contasem pe înduplecarea României. D. de Kallay mărturisise în adevăr că cestiunile asupra 
compunerii Comisiei Mixte şi a modului ei de votare nu se rezolvaseră încă, dar el adaogase că asupra dispoziţiilor 
tecnice ale reglementului se stabilise acordul. Dintr-asta se putea deduce că Austria, urmând cu stăruinţă, va izbuti în 
sfârşit să facă a se da ascultare în Bucureşti pretenţiunilor ei îndreptăţite şi nu tocmai exagerate. Mesajul regelui 
Carol ne învaţă însă că România nu gândeşte nici pe departe măcar de-a îndeplini dorinţele noastre şi că rezistenţa ei  
e mai îndărătnică decât oricând .
Mesajul respinge datina obicinuită de-a îndulci c-o prevenitoare politeţă pilula amară pe care o oferă statului 
învecinat. Din contra, se servă de-o manieră de-a vorbi francă şi neînflorită şi compensează prin sinceritate ceea ce-i 
lipseşte ca politeţă. Poate că, nu s-a mai întâmplat pân - acuma ca-n mesajul unui monarh să se impute monarhiei 
vecine că se servă de pretextul epizootiei pentru a-şi închide graniţele şi ne îndoim dacă în Bucureşti ar cuteza cineva 
să ţină un asemenea limbaj faţă cu Rusia. În cestiunea dunăreană în fine, mesajul declară c-o claritate mai mare decât  
ar fi de dorit că deplina libertate a Dunării e o condiţie esenţială pentru dezvoltarea României şi că guvernul român 
are datoria de-a se opune la orice punere la cale care - ar espune navigaţiunea de la Porţile de Fier până la Galaţi  
influenţei precumpănitoare a unei singure puteri. Va primi reglementele cele mai aspre daca vor garanta libertatea 
tuturor pavilioanelor , se va supune controlului celui mai aspru, cu supoziţia însă ca în apele române el să fie exercitat  
de autorităţi române.
Aceasta e o deplină desfidere la adresa guvernului austriac. Comisia Mixtă nu se citează anume, dar abia ne 
putem  îndoi  că  ea  e  înţeleasă  sub  cuvintele  ,,combinaţiuni  cari  ar  asigura  unei  singure  puteri  influenţa 
preponderantă". Chiar daca guvernul român nu s-ar întoarce la punctul de vedere estrem ocupat la început de 
reprezentantul ei, colonelul Pencovici, în Comisia Europeană, chiar daca ar privi în principiu instituirea Comisiei 
Mixte sub prezidenţia Austriei, ea totuşi declină de pe acum prin mesaj votul preponderant al Austriei. E însă clar ca 
lumina soarelui şi am dovedit-o în mai multe rânduri , pentru a nu mai avea nevoie să pierdem azi multe vorbe, că 
prezidiul gol, fără puterea de-a aduce o hotărâre în caz de paritate de voturi, nu are nici cea mai mică valoare  
practică, că sunt bucate aparente cu care voiesc să mulţumească Austria, o formă goală, o aparenţă de prisos. 
România ne-ar putea-o recunoaşte fără a se abate deloc de la pretenţiunile ei. Cu toate astea nu ştim nici măcar daca 
amabilitatea României va ajunge atât de departe sau daca ea respinge în genere Comisia Mixtă.
După comunicările ce le-am publicat acum în urmă, ea respinge Comisia Mixtă. Daca se va confirma că 
guvernul român face la Londra şi la Paris paşii cuveniţi pentru a obţinea de la Anglia şi de la Franţa întinderea  
drepturilor Comisiei Europene până la Porţile de Fier, atunci rezultă că puţin vor să ştie în Bucureşti despre 
anteproiect şi despre Comisia Mixtă. Antipatia contra Austriei şi teama că, cu propunerile ei, urmăreşte scopuri 
politice [î]i orbeşte pe români în contra propriilor lor interese. Daca Comisia Mixtă va exercita poliţia fluvială şi 
supraveghearea navigaţiei, România va avea mult mai mare influenţă asupra acestor lucruri decât daca s-ar pune în 
mânile unei Comisii Europene, în care votul României se va pierde mult mai lesne în deşert. Românii sunt împiedecaţi, 
prin deşerte prejudiţii , de-a o vedea aceasta şi mai bine 'şi fac rău lor înşile decât să recunoască Austriei partea ce i 
se cuvine la regularea raporturilor pe Dunărea de Jos.
Împrejurarea că România poate invoca Tractatul de la Berlin şi poate zice pururea că în acel act nu stă nimic  
despre o Comisie Mixtă avem a o mulţumi uşurinţei geniale, ca să nu zicem destrăbălării , cu care s-a stilizat art. 55.  
Oamenii de stat adunaţi la Berlin aveau atâta grabă şi s-au îngrijit atât de puţin de amănunte încât au uitat lucrurile 
de căpetenie, ori le-au tratat ca pe lucruri secundare. Astfel s-au întâmplat ca cei trei reprezentanţi ai Austriei să 
neglijeze a da articolului 55 o formulare clară, care să asigure interesele statului lor; astfel a fost cu putinţă ca  
Tractatul de la Berlin să serve ca armă în contra Austriei, deşi elaborarea reglementelor de navigaţie pentru cursul 
dintre Porţile de Fier şi Galaţi răspunde pe deplin stipulaţiunilor lui.
Daca mesajul cere ca pe malul român poliţia fluvială să fie exercitată de autorităţi române, cererea pentru 
moment nu pare inechitabilă . Dar numai în aparenţă e întemeiată şi nu trebuie vorbă lungă pentru a arăta că,  
acordându-se cererea aceasta, Austria e esclusă de la orice influenţă asupra navigaţiunii şi espusă la grave 
neajunsuri. Daca se acordă României supraveghearea şi executarea reglementelor prin organele ei proprii, nu i se 
poate refuza nici Serbiei, nici Bulgariei una ca aceasta, căci ceea ce e drept şi bine pe malul stâng , tot aşa cată să fie 
şi pe cel drept. Dar daca cele trei state riverane vor supraveghea navigaţiunea în mod autonom şi vor îngriji de stricta 
aplicare a reglementelor, ce-i mai rămâne Austriei? Nefiind riverană, n-ar mai avea nimic de zis dincolo de Porţile de 
Fier. Prin asta n-ar suferi numai negoţul ei, ci libertatea navigaţiunii pe Dunăre în genere. Tocmai 
România, care o enunţă atât de tare şi care se erige în anteluptătoare , ea însăşi ar purcede la mărginirea libertăţii; o ştim din 
experienţă. România nu se ţine nici de convenţia actuală măcar şi pregăteşte corăbiilor austriace în porturile sale  surprinderi 
neplăcute şi piedeci; ba a făcut de curând încercarea de-a le supune la darea tonajului chiar când nu descarcă. A încredinţa unei 
asemenea ţări poliţia fluvială şi aplicarea reglementelor ar însemna a ruina negoţul austriac pe Dunăre.
Daca, cu toată, opoziţia lui bruscă, mesajul va fi primit cu linişte de sferele noastre oficiale — şi aşa o să se întâmple , după 
cum ni se asigură — nu vom invidia nepăsarea lumei noastre oficiale. Poate că se esplică lucrul prin împrejurarea că am renunţat în 
genere de-a câştiga partida în contra României, deşi contăm pe conlucrarea Rusiei. Ne înşelăm se vede, pentru că nu auzim decât 
ceea ce vorbeşte ambasadorul rusesc la Viena, nu însă şi ceea ce şopteşte însărcinatul cu afacerile Rusiei din Bucureşti. Politica 
cabinetului nostru are de gând a aştepta un contraproiect , pe care-l va respinge daca se va depărta prea mult de anteproiect. Prin 
aceasta, se zice, va trece vremea şi vremea ne va învăţa ce să facem. Ca ultim expedient se mai ţine în rezervă dizolvarea Comisiunii 
Europene a Dunării şi se uită că Austria ar avea mai mult de regretat un sfârşit atât de deplorabil al conflictului. Tactica aceasta 
e cunoscută în Bucureşti — de la 1866 ea a fost tradusă pe terenul politic — şi de aceea se dă atât de puţin pe dorinţele Austriei, ca 
şi când noi am fi micul regat şi România marea putere. Iar cabinetul nostru păstrează liniştea sa distinsă, ca acel bătrân baron 
care, când o calfă ce trecea [î]i dete o tiflă zise plin de demnitate: ,,Asta nu-mi atinge prestigiul".
 
[21 noiembrie 1881 ]
 
 
[„MINE ARE A SE DESCOPERI.. ."]
 
Mâne are a se descoperi cu toată sărbătorirea cuvenită statua lui Ioan Eliad.
Cată să mărturisim că arareori s-a întâmplat cărturar să treacă prin atâtea peripeţii intelectuale ca răposatul 
părinte al literaturii noastre.
Sunt mulţi, între cari d. Ion Ghica bunăoară, cari n-au avut nicicând o mare părere de Eliad, sunt alţii cari l-au 
ridicat în ceruri şi l-au urmat orbeşte; unora le-a plăcut ca literat, altora şi ca om politic, iar o opinie dreaptă, o dreaptă 
măsură a lucrării lui însemnate n-am întâlnit adesea. Ca promotor al culturii, ca membru activ al întreprinderilor literare 
din vremile sale, meritul său nici nu poate fi pus în discuţie, căci e fără îndoială nepreţuit de mare.
Dar asupra literatului părerile se deosibesc şi se ramifică şi ni se pare că, tocmai în această privire, ar trebui să i 
se facă dreptate şi să se deosibească înrâurirea hotărâtor bună asupra limbei literare de o seamă de rătăciri ulterioare.
Nu doar că Eliad ar fi creat o limbă nouă din nimic. Limba literară, nu cea grăită în societatea cultă, limba 
cronicarilor şi a legendelor e pe alocurea de-o rară frumuseţe. Multe texte, şi bisericeşti şi laice, au un ritmu atât de 
sonor în înşirarea cuvintelor încât e peste putinţă ca frumuseţea stilului lor să se atribuie întâmplării şi nu talentului 
scriitorului şi dezvoltării limbii. Într-o povestire din secolul trecut citim de ex. următoarele:
 
Atuncea acel boieri merse de spuse stăpânului său toate pre rând , însă, împăratul fiind cuprins de mânie , au zis către 
dânsul :
— Voi cîte vise visaţi toate le credeţi, dar nu sunt eu copil a nu împlini porunca mai marelui meu.
Iară, acel boieri zise:
— Împărate, din copilăria noastră ţi-am slujit şi minciună din învăţătura mea n-ai petrecut; iară de vreme ce nu mă crezi, 
blemu de vezi lucru minunat . . .
Şi porunci să-i ducă în beserică scaunul împărătesc şi, şezând , porunci domnilor săi zicând : ,,Să, şedem şi noi aici ca să 
putem povesti de aceste minuni împăratului Amurat ".
Într-acel ceas se umplu beserica de luminări minunate şi oltariul de focul Dumnezeirii şi, văzând acestea, împăratul fu 
cuprins cu spaimă şi zise cătră domnii săi: ,,Minunată vedere este ceea ce văzum astăzi".
Şi când zise preotul: ,,Pentru cei ce umblă pe mare şi călătoresc", într-acel ceas văzu împăratul marea învăluită cu valuri mari 
şi groase şi corăbiile păţind mult rău şi cu cuvintele preotului se alină marea, mulţumind corăbierii lui Dumnezeu.
 
Iată o proză scrisă de mai bine de o sută de ani pe care desigur oricine o va înţelege. Cam acesta e tonul limbei 
prozaice şi poetice înainte de Eliad. Oricât de lumeţ ar fi fost cuprinsul prozei sau versului, stilul avea ceva oncţios , 
ceva oriental, deşi limba e 
îndealmintrelea foarte frumoasă. Scrierile lui Petru Maior şi ale lui Şincai au tonul academic sau certăreţ , de predică; 
cei mai mulţi dintre cei vechi modulau fraza după cea latină sau greacă.
Cum deschidem Gramatica românească de d. I. Eliad (1828) dăm cu totul de alt ton, mai firesc:
 
Ei! Dar ce fel de carte e asta? Uite-te minune ! Aci lipsesc o mulţime de slove! Ăştia vor să ne lase săraci! (Gramatica s-a 
tipărit fără eta , xi , psi , omega şi altele.) Vedeţi lucruri copilăreşti ! Vedeţi eresuri! Vedeţi nesocotinţă! Toată lumea se sileşte 
din ce mai are să mai adaoge şi să se mai îmbogăţească, dar ei! Ia uitaţi-vă că şi din ce mai avem vor să lepede! Ait ! S-a stricat!! S-
aaa duuus acum şi limba! Ei au lepădat oxiile şi psila şi dasia ! O, drăguţele ! Ca de ele de nimic nu-mi pare aşa de rău, că parcă 
era nişte floricele. Oamenilor fără gust, fără leac de ortografie, dar cine s-a pus pe voi să vă arătaţi mai iscusiţi decât atâţia înţelepţi 
bătrâni ? Voi v-aţi găsit să stricaţi ceea ce au găsit cu cale atâţia inşi şi nu ca voi, ci altfel de învăţaţi! Şi apoi nu ştiţi voi că obiceiul 
este bătrân şi că trebuie să purtaţi cinste şi sfială către dânsul ? Păcat de Dumnezeu să se ducă atâtea slove!
— Aşa, domnule, s-au dus şi acuma dumneata să fii sănătos! Ele s-au dus şi nu se vor mai întoarce căci le-a gonit o soţietate 
întreagă, le-a gonit însuşi dreptul cuvenit.
 
Din această probă se va vedea care e meritul de căpetenie a lui Eliad. EI scria cum se vorbeşte; viul grai a fost 
dascălul lui de stil. Prin el limba s-au dezbrăcat de formele convenţionale de scriere ale evului mediu şi ale cărţilor 
ecleziastice , a devenit o unealtă sigură pentru mânuirea oricării idei moderne. Din acest punct de vedere Eliad a fost cel 
întâi scriitor modern al românilor şi părintele acelei limbi literare pe care o întrebuinţăm astăzi. Chipul propus de el la 
1828 pentru încetăţenirea termenelor tecnici, termenilor noi pentru idei nouă, se urmează şi se recomandă şi astăzi ca 
cel mai potrivit. Daca mai târziu el, omul practic al bunului simţ şi al esperienţei, a început a croi sisteme a priori de 
ortografie, meritul lui nu scade. Literatura s-a ţinut de începuturile sale cele bune (1826 — 1846) şi au lăsat de-o parte 
erorile.
 
[21 noiembrie 1881]
 
 
[,,«ROMÂNUL», ÎNREGISTRÂND ..."]
 
,,Românul",  înregistrând  cu bucurie părerile favorabile ale presei asupra mesajului de deschidere, citează şi 
din ,,Timpul" pasajul:
,,Nu mai rămâne acum decât lucrul de căpetenie: ca guvernul să se ţină de vorbă, nu una să zică, alta să cugete a 
face".
Apoi urmează:
 
Câtă depărtare este de la rostirea acestui deziderat , prin care se recunoaşte că bune angajamente a luat guvernul prin actul 
cel mai solemn, la acuzarea pe care tot ,,Timpul" a aruncat-o de sute de ori în contra guvernului, c-a luat cătră Austro-Ungaria 
angajamente în urma cărora cestiunea este cu desăvârşire compromisă şi Dunărea vândută ?
 
Din nefericire nu noi o susţinem aceasta, căci lucrul n-ar avea mare importanţă. Un articol de fond dintr-o foaie 
din Bucureşti nu credem să fie în stare a compromite o situaţie politică. Cine afirma că promisiuni s-au făcut în 
cestiunea Dunării e d. Dumitru Brătianu bunăoară, a cărui venire la ministeriu în  rândul  trecut nici nu avea altă 
semnificare decât neutralizarea promisiunilor Boerescu. Cine-o afirmă încă sunt foile din Viena. Reproducem mai la 
vale un articol din ,,Presse" (numită ,,Presa veche"), apărut cu ocazia rostirii discursului de tron, articol substanţial în 
adevăr, cu totul deosibit de strigătele 
polemice ale celorlalte ziare austriace şi, după toată atitudinea, oficios. Se cunoaşte că e inspirat de mai sus din 
încheierea lui, care e aceeaşi în oficiosul „Pesther Lloyd" şi în ,,Fremdenblatt ". Dar spune mult mai mult decât celelalte 
două foi şi ne spune lucruri pe cari noi le-am ştiut demult. Daca ,,Românul" va binevoi să-şi aducă aminte de articolele 
prin cari, la 1880, recomandam neutralitatea, după inspiraţiunea bătrînului Epureanu, care trăia încă, şi şi prevesteau 
neizbânda pelerinajului d-lui I. Brătianu pe la feţele împărăteşti, va găsi uşor legătura pe care o stabileşte ,,Presse" între 
solicitarea  primului nostru ministru de-a intra în alianţa  austro - germană  şi între făgăduinţele făcute în cestiunea 
dunăreană.  Dacă 'şi  va reaminti maniera viguroasă şi  iperbolele  viteze ale d-lui Dumitru Brătianu  când  a devenit 
ministru prezident (leoaica care-şi apăra puii), îşi va aduce aminte şi de momentul în care acele făgăduinţe au fost 
înfrânte . Retragerea d-lui Ion Brătianu la Măgura în răstimpul încoronării o, credem, îndestulă dovadă de ceea ce se 
petrecea pe-atunci.
Întrebăm acum: crede foaia guvernamentală că monarhia vecină ia la serios antagonismul dintre fraţii Brătieni , 
crede că, având făgăduinţa în mână (,,Presse" se obligă a cita şi ziua din care e datată), se va lăsa indusă în eroare prin 
ieşirile false ale comedianilor noştri politici ?
Ar putea s-o crează în adevăr daca realitatea nu i-ar dovedi contrariul, căci ,,Românul" însuşi confirmă ştirea, 
răspândită de vineri seara, că ,,comitele Hoyos a primit de la guvernul său avizul de-a-i suspenda relaţiunile sale cu 
guvernul român".
Nu ne vine a admite că simple cestiuni de stilizare ar fi cauza unei atât de grave măsuri.
 
[24 noiembrie 1881]
 
 
[„ÎNTRE TOATE ARTICOLELE ..."]
 
Între toate articolele de fond consacrate de ziarele vieneze pasajului privitor la cestiunea Dunării din discursul de 
tron, acela care cuprinde mai multe destăinuiri e datorit ziarului ,,Presse" sau ,,Alte Presse", cum i se zice spre 
deosebire de „Noua presă liberă".
Îl comunicăm aci referindu-ne la cele zise mai sus.
 
Articolul de fond al regelui României care s-a citit la deschiderea Adunărilor din Bucureşti face o ciudată 
impresie. Ici conştiinţa de sine a românilor înfrânge marginile obicinuite ale prudenţei politice, ca şi când de abia de 
câteva zile eroul naţional al românilor, Ştefan cel Mare, cu conştiinţa de biruinţă a unei bătălii câştigate , ar trimite  
mesajul său vrunui mic stat învecinat; dincolo mesajul e lipsit de obicinuita demnitate regală şi se servă, în ton 
certăreţ, de întorsături polemice pe cari le evită chiar o putere mare în notele ei, când ar face remon strări unui mic 
stat învecinat pentru înfrângerea unui tratat sau pentru cutezanţă.
Deşi ispita e foarte ademenitoare de-a da ministeriului Brătianu o lecţie concentrată asupra tonului tradiţional 
al mesajelor de tron europene, asupra ordinei de rang reale pe care o ocupă România sau asupra deselor schimbări 
ale împrejurărilor politice sau asupra sorţii statelor mici şi a miniştrilor lor şi mai mici, totuşi ne abţinem deocamdată 
de la o asemenea plăcere. Nu vom considera mesajul de tron ca atare, ci vom vorbi de el numai ca de-o manifestare 
autentică a opiniei guvernului român şi anume în privirea cestiunii dunărene. Credem a face un serviciu cestiunii 
pendente în interesul amândoror statelor dacă ne abţinem de la un răspuns precum i s-ar cuveni şovinismului 
consumat de atâtea luni în presa română întreagă şi dacă vom examina rezistenţa României fără patimă, numai în  
valoarea ei obiectivă şi în motivarea ei admisibilă.
Starea de fapt a cestiunii dunărene e următoarea:
Articolul 55 al Tractatului de la Berlin zice din cuvânt în cuvânt că, ,,Reglementele asupra navigaţiunii, 
supravegherii şi poliţiei fluviale de la Porţile de Fier pân-la Galaţi cată să se elaboreze de cătră o Comisie 
Europeană, în care sunt a se atrage şi delegaţi ai statelor ţărmurene. Aceste reglemente sunt a se pune în acord cu 
acelea cari sunt în vigoare de la Galaţi în sus". Pe baza acestui articol s-au elaborat din partea Austriei aşa - numitul 
Avant-projet, care cuprinde reglementele citate mai sus şi anume stipulaţiuni curat tecnice, lipsite de orice caracter 
politic. Dar fiindcă totuşi trebuia să se creeze o autoritate, un for, pentru a supraveghea executarea acelor reglemente 
şi anume pentru a apăra în cazuri de litigiu libertatea navigaţiunii, îndeosebi în contra vexa- 
ţiunilor a o seamă de autorităţi de porturi, Austro-Ungaria a făcut, în anteproiectul său, propunerea de-a forma aşa 
numita Commission  mixte,  compusă din delegaţii Austro-Ungariei, Serbiei, României şi Bulgariei, care să aibă a 
supraveghea executarea acelor reglemente.
În consideraţia rangului politic al Austro-Ungariei şi în vederea cu negoţul austriac, mijloacele austriace de 
comunicaţiune sunt angajate pe Dunărea de Jos în linia întâia , anteproiectul cerea ca prezidiul Comisiei Mixte să se 
cuvină delegatului austriac. Dar, fiindcă în comisiile din toată lumea unde numărul membrilor e cu soţ, în cazul  
parităţii, la vrun vot oarecare, votul hotărâtor i se cuvine prezidentului, de aceea şi anteproiectul a pretins acest vot,  
eventual preponderant în Comisia Mixtă, pentru prezidentul austro-ungar.
Acest anteproiect a fost supus examinării Comisiei Europene din Galaţi şi, după lungi dezbateri, în cari 
delegaţii aveau atitudini corespunzătoare cu grupările puterilor în politica generală, delegatul Germaniei făcu în fine 
propunerea ca în toate cestiunile tecnice şi administrative Comisia Mixtă să aibă a hotărâ conform anteproiectului, în 
toate cestiunile de principiu ce ar fi [în] litigiu, să se apeleze , în caz de paritate de voturi, la Comisia Internaţională a  
Dunării, care supraveghează cursul de la Galaţi la Sulina. Austro-Ungaria a cerut atunci o distincţie exactă şi definită 
între cestiunile ,,administrative" şi cele ,,de principiu" şi, fiindcă definiţia aceasta nu i-a succes nici unui cabinet, ieşi 
în fine d. Barrere, delegatul Franţei, cu propunerea mijlocitoare: ca în Comisia Mixtă să se ataşeze un membru al  
Comisiei Dunărene Internaţionale, care să s-aleagă în fiece an, sau prin sorţi sau după ordinea alfabetică, şi care să  
aibă a hotărâ daca o cestiune în litigiu e a se considera ca ,,administrativă" sau ca ,,de principiu".
În tot cursul acestor tratări purtarea României a fost de la început până la sfârşit incorectă şi îndărătnică  
România nu s-a mulţumit cu opoziţia din Comisia Dunăreană; ea a mutat cearta pe uliţă. Oameni din opoziţie cari, 
vorbind fără încunjur, au poftă de bani şi funcţii şi diplomaţi austrofobi ai mai multor state se uniră în intrigi de 
aceeaşi opinie şi în articole de gazetă în cari se vorbea înainte de toate de o siluire a României prin Austria, poftitoare 
de cuceriri. N-aveau nimic de zis în contra existenţei Comisiei Mixte, ci numai în contra votului preponderant al 
Austriei. Această opoziţie şovinistă , condusă de Cogălniceanu, era la începutul anului trecut încă atât de puţin  
decisivă încât , în fevruarie 1880, Brătianu a cutezat a întreprinde o călătorie la Viena şi la Berlin pentru a izbuti să 
alipească România cu desăvârşire de alianţa austro - germană . Nu cercetăm aci de ce misiunea lui Brătianu n-a izbutit, 
destul numai că n-a izbutit, şi Brătianu se 'ntoarse atât de supărat la Bucureşti încât , animat încă şi de venirea la 
putere a lui Gladstone, întoarse cu desăvârşire spatele Austriei. Pentru a face să se uite neizbutirea misiunii şi pentru a-
şi reîmprospăta popularitatea, ameninţată cam rău, Brătianu puse mâna numaidecât pe cestiunea Dunării şi se 
apropie tot mai mult de atitudinea opoziţiei. Colegul său Boerescu, ministrul de esterne, compuse chiar o broşură, 
apărută la Paris, în care se identifica de-a dreptul cu Cogălniceanu şi consoţii . Dar, fiindcă existenţa Comisiei Mixte  
era tot încă asigurată prin Comisia Internaţională, Brătianu şi Boerescu declară că România acceptă Comisia Mixtă 
daca Austria renunţă la votul preponderant; putem servi cu însaşi data zilei din anul trecut în care s-a întâmplat 
aceasta.
Dar lucrurile veniră altfel decum socoteau Brătianu şi Boerescu. Ei credeau a afla un subterfugiu în opinia 
publică, iritată de şovinism, dar opoziţia creştea din ce în ce mai mult şi le-a crescut atât de mult pe deasupra 
capetelor încât se speriară şi demisionară . Predispoziţia austrofobă , spori; ministerul Dumitru Brătianu, pentru a fi 
posibil, trebui să urmeze acelaşi curent; iar când Ion Brătianu veni iar la cârmă , din focul cu care se jucase se făcuse 
incendiu şi astăzi nu mai poate cuteza de a-l stinge, ci trebuie să ajute a-l hrăni. Astăzi nu mai vorbeşte, cu toate 
spiritele rele ale României, despre votul preponderant al Austro-Ungariei, ci tăgăduieşte orice Comisie Mixtă, reclamă 
sub stindardul libertăţii de navigaţiune, dreptul pentru România de a putea dispune după plac pe Dunărea de Jos.
Aceasta este starea regretabilă a cestiunii dunărene; regretabilă pentru că nu convingerea şi patriotismul, ci 
îndărătnicia şi patimile uşoare au creat această situaţie şi au făcut-o nebiruită . Orice - ar hotărâ Comisia Europeană  
din Galaţi, ce se va întruni în curând , asupra Comisiei Mixte, totuşi [un] cabinet Brătianu se va aşeza dindărătul 
Camerei, şi nu în curând se va afla un ministeriu sau un Parlament în Bucureşti care ar fi dispus a împlini cererile 
îndreptăţite ale Austro-Ungariei. Pentru că cei din Bucureşti ştiu prea bine că pentru cestiunea dunăreană nu se face 
război, vor striga pururea Non possumus şi toată austrofobia europeană [î]şi va freca cu bucurie mânile asupra, 
pretinsului eşec diplomatic al Austro-Ungariei.
Dar după, a noastră părere lucrul stă cu totul altfel şi, peste câtva timp, vedem apropiindu-se momentul în care 
România singură va avea să poarte cheltuielile şoviniştior ei şi ale agitaţiei străine. Austro-Ungaria se ţine, ca oricare 
stat, de libertatea Dunării de Jos, asigurată prin Congresul de la Viena, prin Tractatul de la Paris şi prin cel de la 
Berlin. Pe baza acestor tractate orice aranjament , orice reglementare a navigaţiunii Dunării e pur şi simplu cu 
neputinţă fără consentimentul Austriei. Daca România nu vrea să ştie nimic nici de Comisia Mixtă, nici de-o înţelegere 
cu monarhia noastră, Austro-Ungaria se va afla, de bine de rău, tot în starea de până azi, dar în nici un caz nu se vor 
putea face reglemente locale de navigaţie pentru apele române, nici nu se va întinde, precum se plănuieşte , Comisia 
Internaţională până la Porţile de Fier. Daca România vrea cu orice preţ să facă, pe Dunărea de Jos, treburile  
navigaţiei ruseşti, engleze, franceze şi greceşti, atunci procederea aceasta nu ar duce numai la astuparea cestiunii 
dunărene, ci şi la astuparea gurilor Dunării, căci Austro-Ungaria nu va găsi nici un motiv pentru a reînnoi mandatul 
Comisiei Internaţionale a Dunării, care espiră la 1883. Atunci astupe-se din parte-ne braţul Sulinei şi grânarii români 
vază cum îşi vor face esportul prin Porţile de Fier sau prin Sulina. Lipsa regretabilă a unei linii de esport ce s-ar naşte 
pentru negoţul austriac în Orient va fi compensată între acestea îndeajuns prin deschiderea liniilor ferate ce duc la 
Varna , Constantinopol şi Salonic.
Şi cum rămâne oare, când Anglia şi Franţa, Gladstone şi Gambetta, se vor convinge în curând că preferă 
libertatea Dunării de Jos austrofobiei României ? Oricum ar fi, Austria poate s-aştepte , abstracţie făcând de orice 
presiune constantă asupra României, căci în cestiunea dunăreană se poate cita cuvântul lui Schiller: Lucrul la care n-
ai renunţat nu l-ai pierdut nicicând .
 
[24 noiembrie 1881] 
[„ZI-I SĂ NU-ŢI ZICĂ ..."]
 
Zi-i să nu-ţi zică, povestea celeia. Un articol al pseudonimului Delfinul publicat în ,,Timpul" dă ,,Românului" 
ocazia de-a ne insinua până şi tendenţe revoluţionare.
Un articol semnat c-un nume propriu sau c-un pseudonim atât de transparent precum e ,,Delfinul [î]l priveşte 
înainte de toate pe autor. Nu numai noi, dar orice ziar are obiceiul de-a da ospitalitate articolelor bine scrise ori celor 
purtate de-o puternică convingere, căci din momentul în care scrierea poartă o semnătură individuală nu mai poate privi 
colectivitatea unui partid.
Locul de căpetenie nu i se dă unui articol din punct de vedere al responsabilităţii colective, ci din acela al formei 
şi al omului ce l-a scris. Daca un membru însemnat din partidul roşu, d. Brătianu sau Rosetti bunăoară, ne-ar trimite un 
articol asupra unei cestiuni sociale ori politice i-am da locul de onoare, fără ca prin aceasta să ne mărturisim de aceeaşi 
părere cu d-niile lor. Nu ştim pentru a câta oară trebuie s-o repetăm „Românului" şi altor colegi că semnătura pusă sub 
un articol este prin ea însăşi o rezervă. Asupra unei şi aceleiaşi materii am publicat adesea articole diametral opuse, dar 
cu semnături deosebite.
Dar împărtăşim ori nu împărtăşim cu totul opiniile corespon [den ]tului nostru din Galaţi — asta nu e treaba 
,,Românului" şi a nici unei alte foi.
Un partid şi opinia lui se judecă după manifestările sale  autentice, şi autentice  sunt  cele date de organele 
chemate a vorbi în numele partidului. Aceste organe sunt şefii lui recunoscuţi, sunt articolele acele de fond cari nu 
poartă semnătură şi cari vorbesc în numele partidului. Ar fi absurd de-a limita atât de mult libertatea de gândire a 
membrilor unui partid până a nu-i lăsa să zică ce cred individual despre cutare ori cutare situaţie şi până a le reteza pana 
şi stilul.
Cîte sunt părţile pe cari le-ar putea semna orice conservator într-un articol ce poartă o semnătură individuală e cu 
totul altă chestie, care nu-l priveşte pe nimeni, pîn' când o adeziune colectivă nu are loc.
Am cita ca model în această privire ziarele engleze şi unele din cele germane (,,Gazeta generală din Augsburg"), 
,,Figaro" din Franţa, cari dau ospitalitate unui articol semnat pentru că e bine şi energic scris, nu pentru că foile în 
cestiune împărtăşesc pe deplin şi pân-în amănunte părerea autorului.
Aşadar încă o dată: semnătura unui articol constituie prin ea însăşi o rezervă din partea  redacţiei  ; articole 
semnate nu implică responsabilitatea unui partid.
Dar, pentru Dumnezeu, cine ne acuză de spirit revoluţionar?
„Românul",  organul confraţilor  lui  Orăşanu,  „Românul",  prietenul  monarhizatului  prezident  al  republicei 
Ploieştilor, „Românul", condus tot încă de redactorul ,,Republicei Rumâne". E o curată ironie a sorţii de-a vedea 
organul turburătorilor de meserie, al oamenilor cari s-au îmbogăţit din revoluţie şi pentru cari dizordinea socială e un 
mijloc de trai, un meşteşug pentru câştigarea hranei zilnice, acuzând de turburători pe partidul recunoscut al ordinei.
Dar „Românul" insinuă lucrul c-un cusur şi mai subţire.
 
Tot ,,Timpul" mai spuse:
D-nii Catargiu şi Florescu nu voiesc a mai veni la putere pe cât va fi pe tron Carol I. . . Daca dar, pe cât va fi pe tron Carol I, 
nu voiesc să mai vie la putere, pentru care scop s-organizau şi s-organizează ?
 
Am esplicat în mai multe rânduri această manieră a noastră de-a vorbi. Am spus că oamenilor mai înaintaţi în 
vârstă din partidul conservator li se datoreşte o reparare a onorii lor individuale, atacate prin faimoasa dare în judecată. 
Cei tineri n-au nevoie de această reparare pentru că le-o dă ţara şi ţara are timp să le-o dea. Dar această reparare va 
consista în exprimarea unei simple păreri de rău sau altfel ... ? Forma e indiferentă.
Când vedem pe unul proclamând azi căderea monarhiei şi instituirea republicei, iar mâne solicitând o funcţie de 
încredere de la acelaş monarh, cată să admitem că suveranul s-a deprins a despreţui oamenii din ţara aceasta. Căci, în 
adevăr, ce opinie îşi poate forma cineva despre un individ care, pentru o pensie ori o funcţie, îşi renegă tot trecutul, îşi 
abjură credinţele? ,,Man muss es in diesem Lande nicht so genau nehmen ” e poate un axion aplicabil faţă cu d-alde 
Candiano, C.A. Rosetti ori alţii, faţă cu oameni ce nu se pot măsura  decât  cu propria lor micime; dar, pe  lângă 
rămăşiţele fanariotice din România, mai există şi nume cari au un trecut în ţările noastre şi nu pot fi tot o apă cu cei de 
sus. Când republicanii de ieri se bucură de favori şi distincţiuni la cari nu i-ar îndreptăţi nici o ordine de lucruri în vro 
altă ţară, nu li [se] poate refuza oamenilor oneşti o reparare a atingerii suferite prin frivolitatea elementelor roşii cari au 
votat darea în judecată, fără ca unul măcar din această plebe să aibă curajul a o şi susţine înaintea forului cuvenit. Iată 
dar înţelesul vorbelor noastre. Ele sunt spuse condiţionat , nu absolut. Repetăm că vorbim aci de bărbaţii în vrâstă ai 
partidului nostru, cărora poate că ţara nu mai are îndestul timp, în cursul schimbărilor parlamentare, de-a le da ea însăşi 
repararea cuvenită. Vorbim de bărbaţii aceia pentru cari, din cauza vârstei , vremea are un zbor întreit de repede.
 
[25 noiembrie 1881]
 
 
[„NU PUTEM ŞTI..."]
 
Nu putem şti care e forma pe care Adunarea va da-o răspunsului la mesajul tronului; observăm însă că între 
discurs şi răspuns au intervenit suspendarea relaţiunilor Austriei cu guvernul nostru, încât cată a se recomanda Adunării 
o deosebită precauţiune în privirea parafrazei ce va crede de cuviinţă a alege. E drept că nici ziarele din Viena nu dau 
acestei suspendări a relaţiunilor o gravitate tocmai mare şi se poate ca totul să nu fie decât o cestiune de cuviinţă, de 
exagerare de termeni. Însă Adunarea cată să ţină seamă de-o împrejurare: că ea nu este în stare a şti prin ce anume 
pasaj, prin ce anume vorbe din discursul tronului Austria s-a putut simţi atinsă. Aceasta ar putea-o şti numai atunci când 
ar cunoaşte tratările diplomatice. Cestiunea fiind încă pendentă, nerezolvată nici într-un chip, nici într-altul, guvernul se 
'nţelege că nu e în stare a comunica Adunărilor actele respective. De aceea Adunarea, neştiind ce să răspunză tronului 
într-o cestiune pe care n-o poate cunoaşte deocamdată, va fi bine să aibă prudenţă în parafrazarea acelui pasaj din 
răspunsul ei care va atinge cestiunea Dunării şi să nu înăsprească prin formulări energice o situaţie care, daca nu e 
periculoasă, nu e pe de altă parte nici tocmai plăcută.
Observăm pentru cine ştie a înţelege că, cel puţin în aparenţă, nu ne putem răzima tocmai mult pe contrastul de 
interese europene în Orient. Atragem bunăoară atenţia sferelor noastre parlamentare asupra atitudinii Bulgariei în 
cestiunea dunăreană. Ea e, în aparenţă cel puţin, cu totul în acord cu vederile Austro-Ungariei şi desigur că nu de capul 
ei. Atitudinea statului învecinat ne îndreptăţeşte la concluzia că şi un alt stat, cu mult mai puternic şi mai determinant în 
chestiunea aceasta, nu refuză concursul lui Austro-Ungariei. Dintre puterile apusene unele au o atitudine nehotărâtă , 
dar, chiar daca n-ar fi aşa, măsura în care ne pot sprijini cată să  rămâie necunoscută. Daca guvernul se bucură de 
sprijinul cuiva desigur nu e în stare a spune în ce grad şi până unde poate uza de acel sprijin căci, dac' ar spune-o, ar 
crea tocmai celor mai buni amici ai lui o poziţie foarte dificilă în cestiune.
Deducerile ce le putem face din atitudinea statelor slave ale Peninsulei în cestiunea dunăreană ne procură o sumă 
de cuvinte, ce nu se pot mărturisi, pentru a recomanda Adunării prudenţă politică în răspunsul la discursul tronului pe 
care-l va concepe. Acelaşi lucru se poate spune în multe forme şi nu trebuie să se uite că forme oricât de precaute, 
numai bine susţinute să fie, nu alterează cestiunea de drept.
 
[26 noiembrie 1881] 
[,,«LE NORD» SCRIE . . ."]
 
,,Le Nord" scrie în privirea conflictului austro - român următoarele:
 
Spiritul conciliant al contelui Kalnoky e prea cunoscut pentru ca să avem a ne teme de noua campanie a 
ziarelor vieneze în contra României. Nu pentru întâia dată auzim presa austriacă aruncând strigăte de alarmă faţă c-o 
afirmare a suveranităţii statelor balcanice. Discursul de tron al regelui României n-are desigur nimic ameninţător 
pentru împărăţia Habsburgilor. Dispoziţiile pe cari le manifestă nu sunt o revelaţie şi, la urma urmelor, cată să 
recunoaştem că, combătând preponderanţa absolută a Austro-Ungariei pe ţărmii Dunării, românii nu fac decât să 
exercite un drept indiscutabil , acela de - a - şi apăra propriile lor interese, precum le pricep. Divergenţele cari s-au 
iscat între România şi Austria în cestiunea Dunării n-au desigur o importanţă mai mare decât cele ce ameninţă a face 
să nu izbutească negociaţiunile comerciale între Franţa şi Anglia. Posibilitatea unei rupturi pe terenul economic nu 
împiedecă pe organele cabinetului din Londra de-a declara că, oricum ar sta cauza, Anglia se va sili a mănţine bunele 
ei raporturi cu Franţa şi avem cuvinte de-a crede că tot acest exemplu va fi urmat de guvernul austriac în privirea 
României, cu toate ţipetele presei vieneze.
Nu este în discursul de tron al regelui României un singur pasaj care să aibă caracterul unei provocări la 
adresa cabinetului din Viena. Guvernul român se mărgineşte în a declara că libertatea Dunării este o condiţie 
esenţială pentru dezvoltarea economică şi politică a României şi că va refuza de-a subscrie vro combinaţiune al cărei 
efect ar fi de-a rezerva navigaţiunea pe Dunăre, de la Porţile de Fier până la Galaţi, acţiuni precumpănitoare a unei 
singure puteri. Românii fiind cu totul dispuşi de-a primi reglementele ce se vor crede necesare pentru garantarea 
libertăţii Dunării în general, pretenţiunea de-a însărcina autorităţile române cu supraveghearea şi aplicarea acestor 
reglemente, cel puţin în apele române, nu are nimic exorbitant . N-ar fi tocmai logic ca o putere care nici nu este 
ţărmureană în partea inferioară a fluviului să aibă vot precumpănitor pentru a dezlega cestiuni ce s-ar isca în apele 
române şi se ştie îndealtmintrelea că Austria a renunţat la această pretenţie. În realitate guvernul român se arată 
îndestul de conciliant; nu este el acela care respinge fără discuţie un aranjament care consacră principiul egalităţii 
puterilor ţărmurene, un principiu pe care unele din foile austriace [î]l califică de absurd şi monstruos. Judecând după 
un articol recent al ,,Românului'' , guvernul român nu gândeşte a esclude Austro-Ungaria din comisia de executare; el  
nu cere decât garanţii în contra acelor uzurpaţiuni pe cari limbajul presei vieneze [î]l autoriza de-a le crede posibile, 
daca nu probabile. Oricum ar fi, contele Kalnoky va lua o atitudine espectantă şi nu va face nimic pentru a agrava 
dificultăţile a căror importanţă organele germane o exagerează cu intenţie. Va asculta propunerile ce le vor putea face  
puterile ostile faimosului anteproiect şi va primi orice reglement care n-ar fi de natură a compromite interesele politice 
şi comerciale ale Austriei. Masurile energice şi autoritare pe cari le reclamă presa vieneză vor rămânea în starea de 
pium desiderium .
 
Atâta zice ,,Le Nord". Şi noi credem în adevăr că Austro-Ungaria, în loc de-a suspenda în genere relaţiile cu 
guvernul român, ar fi făcut mai bine să suspende numai tratările în cestiunea Dunării. Mandatul Comisiei Europene din 
Galaţi espiră la 1883 fără ca să se ştie daca va fi ori nu prelungit. Iată o cestiune prealabilă care, precum s-a susţinut în 
chiar sânul Comisiei, ar trebui să preceadă discutarea reglementelor pentru navigaţiunea pe Dunărea de Jos.
Poate că din capul locului ar fi fost mai practic de-a nu se împrumuta la tratări pe cât timp însăşi existenţa 
corpului ce deliberează asupră-le era pusă în cestiune într-un foarte apropiat viitor.
Ceea ce zice ,,Le Nord" zic şi foile oficioase vieneze în concluziile articolelor lor.
 
Am declarat, zice ,,Fremdenblatt", şi cată s-o repetăm azi espres că, daca prin respingerea anteproiectului ar fi 
să dureze status quo pe Dunărea de Jos, Austro-Ungaria poate să suporte cu mult mai multă înlesnire starea actuală 
de lucruri decât micele state ţărmurene cari se zbat atât de mult în contra anteproiectului. Cei ce--resping să propuie 
un alt proiect. Îl vom primi daca va ţine seamă în toate privirile de interesele noastre anl gajate în cestiune, a căror  
păstrare şi înaintare e de datoria noastră inevitabilă. Daca nu, necondiţionat nu.
 
[27 noiembrie 1881]
 
 
[„PARE-NI-SE CĂ ..."]
 
Pare-ni-se că, mulţumită lui Dumnezeu, s-a început o nouă eră în chipul de-a legifera. Nu se mai copiază texte 
străine de legi, născute în alte împrejurări, la alte popoare, după constrângerea prin nevoi cu totul de altă natură; de astă 
dată proiectele d-lui P. Carp, depuse de mai mult timp pe biuroul Camerei, formează tezaurul din care guvernul esca - 
motează cîte - o idee, pentru a o prezenta, cu multe şi rele modificaţiuni, ca a sa. Astfel d. 
C.A. Rosetti şi-a apropriat, în altă formă şi cu ştirbiri în rău, proiectul privitor la cârciume 
şi, tot din seria proiectelor menţionate, s-a luat şi desfigurat cel privitor la reforma 
tocmelilor agricole.
O lege născută din nevoile reale ale unei ţări, nu localizată din franţuzeşte, e 
totdauna de natură a împătimi lumea politică pentru şi în contra ei. Dar pentru că nevoile 
sunt reale, pentru că neajunsurile noastre sociale cer îndreptare, de aceea proiectele ce au 
a le regula cată să fie studiate bine şi în amănunte.
Fără îndoială raportul între marea proprietate şi muncitori cete tot ce poate exista 
mai însemnat într-o ţară agricolă. Puncte de vedere unilaterale, cari nu ţin seamă de 
obiceie locale, de deosebirile dintre provincie şi provincie, nu vor putea decât strica.
Dorim din toată inima îndreptarea stării ţăranului şi o dorim cu toţii, căci e învederat 
că, rău stând ţăranul, rău stă proprietarul, rău toată ţara. în această privire cată însă să se 
ţină seamă că altele sunt raporturile în Moldova, altele în Ţara Românească.
Se 'nţelege că nu se pot crea legi deosebite pentr-o parte a ţării; însă trebuiesc 
studiate relaţiile între capital şi muncă atât dincolo cât şi dincoace de Milcov şi legea care 
le va regula pe viitor trebuie să le pună într-o concordanţă oarecare.
Ceea ce s-a învederat pentru liberali ca şi pentru opoziţie este insuficienţa legii 
vechi, care ruinează şi pe ţărani şi pe proprietari.
Se ştie că ţăranul nostru e un om şi inteligent şi, în fundul caracterului său, onest. 
Un ţăran poate fi adus prin dări exorbitante la starea de-a nu mai putea munci; cu toate 
astea niciodată nu va tăgădui un ban ce l-ar fi luat, niciodată nu va refuza a plăti o datorie 
daca are de unde. Numai unde-or fi evrei prea mulţi, precum în Dorohoi şi Botoşani, în 
Ţara de Sus, acolo şi inima cea dreaptă a ţăranului e atinsă de corupţie. Cu toate acestea 
ţăranul acesta onest are cea mai malonestă şi mai răpitoare administraţie şi toată 
legislaţiunea, calculată pe creare de posturi şi pe căpătuire de postulanţi, contribuie a 
îngreuia zilnic poziţia lui. În mâna acestei admnistraţii se ştie la ce abuzuri a dat loc legea 
tocmelelor .
Cată dar ca legea viitoare ,să ţie seama de nevoile, de caracterul onest al omului 
nostru de ţară, de capacitatea sa de muncă, în acelaş grad în care e obligată a ţine seamă 
de nevoile proprietăţii mari. Interesele agriculturii mici şi ale celei mari, departe de-a se 
esclude, sunt identice. Cu cât ţăranul va avea mai multe vite 'şi după capete de vite î[şi] 
socoate bogăţia, căci proverbul zice că ,,Sărăcia n-o poţi scoate din casă decât , cu boii" 
— cu atât mai multe instrumente de muncă are, cari sprijină şi uşurează munca sa 
proprie; cu cât va câştiga mai regulat şi în condiţii mai echitabile cu atâta va munci mai 
cu tragere de inimă. Lenea care i se impută credem că e fabulă convenită . Daca cineva ar 
cerceta starea de lucruri din Anglia în evul mediu, ar vedea că şi ţăranul englez era leneş 
pe cât timp condiţiile muncii erau nefavorabile; cu cât ele deveneau mai bune cu atât 
populaţiunea se făcea mai harnică.
Sperăm că, înainte de a se supune discuţiei proiectul de lege defectuos al guvernului, 
se va delega o anchetă parlamentară care să studieze la faţa locului şi în diferite puncte 
ale ţării raporturile agricole. Numai cunoscând pe deplin materia soluţiunea va putea fi 
practică şi aplicabilă pretutindenea.
 
[28 noiembrie 1881]
 
 
[,,«PESTHER-LLOYD» ŞI ALTE ZIARE ..."]
 
,,Pesther-Lloyd" şi alte ziare oficioase austro-ungare sunt în prada unor curioase 
fantazii în privirea poziţiei României ca stat independent, fantazii cărora le dau zbor cu 
ocazia discutării cestiunii Dunării. Dăm un specimen de asemenea natură, reprodus din 
ziarul oficios al guvernului unguresc:
 
Oare nu i s-a făcut guvernului român niţel frică de propria Lui vitejie ? Oare nu e chinuit de sentimentul că, în discursul 
tronului, s-a pripit pe-o înălţime piezişă , de pe care nu mai poate face un pas înainte, pe când întoarcerea [î]l ameninţă cu 
căderea în adâncimi fără fund ? Cu toată îndrăzneaţa încredere cu care 
ziarele oficioase române vorbesc despre suspendarea relaţiunilor personale ale 
ambasadorului nostru, n-am răspunde cu totul negativ la cestiunile aceste. E cu totul 
altceva de-a lua foarte pe tăcute în note diplomatice atitudini viteze şi altceva e de-a, 
proclama de la mulţimea tronului o hotărâre care te obligă la un curaj durabil; în cel 
dendâi caz te poţi supune dulcii violenţe şi poţi ceda ca om cu minte; dincoace trebuie să 
dovedeşti în faptă curajul opiniei populare căreia i-ai dat sancţiunea. Şi, cât toate acestea, 
cu greu va putea guvernul român să menţie în cestiunea Dunării punctul de plecare pe 
care-l ocupă astăzi. Pre cât e de exact că de libertatea Dunării sunt legate interese 
europene importante, tot pe atât de puţin se va putea concede în practică ca tocmai 
interpretarea română a acestei noţiuni să fie cea corectă şi ca tocmai noul regat să fie 
chemat în linia întâia de-a ţine paza Dunării libere. După cât se pare, se nasc deja în 
cabinetul englez oarecari obiecţiuni în contra manierei de-a vedea a României şi e 
semnificativ în orice caz că tocmai cabinetul din St. James, pe sprijinul căruia întemeiau 
cei din Bucureşti cele mai nebuloase combinaţiuni, oferă astăzi bunele sale servicii pentru 
a stabili un compromis între România şi Austro-Ungaria.
Nu ştim, se 'nţelege , daca Ministerul nostru de Esterne va fi dispus de-a încărca pe 
ministerul Gladstone cu sarcina grea a unei atât de dezinteresate mijlociri: a făcut deja 
neplăcute esperienţe cu mijlocirile chiar sub auspicii mai bune. Sigur ni se pare însă că, 
pe bazele date, nu mai e loc pentru un compromis, adecă pentru concesiuni, şi mai mari 
din partea Austro-Ungariei. Ia să vedem în ce se pretinde că consistă preponderanţa 
Austro-Ungariei, siluirea celorlalţi interesaţi pe Dunăre şi tăgăduirea libertăţii de negoţ şi 
de navigaţiune ? Acea voix preponderante care i se dă Austro-Ungariei în Comisia Mixtă, 
conform anteproiectului ajuns la o comică celebritate, se pretinde că cuprinde în sine 
acest grav neajuns. S-ar crede după toate acestea că Comisia Mixtă decide asupra unor 
cestiuni de cari atârnă binele şi râul statelor ţărmurene sau cel puţin fiinţa negoţului pe 
Dunăre. Dar ce eroare ciudată ! Drepturile Comisiei Mixte sunt din capul locului cât se 
poate de inofensive. După proiectul originar, care desigur că n-o să se mai înăsprească 
ulterior , Comisia Mixtă avea să se întrunească de două ori pe an, pentru a stabili ordinea 
internă a afacerilor ei şi a da instrucţiuni speciale în privirea aplicării statutului. Fără 
învoirea ei şi fără deciziunea că libertatea Dunării nu se împiedecă, nu se poate clădi nici 
un pod, nici un alt stabiliment pe Dunăre. Ea numeşte pe inspectorul şef , pe subinspectori 
şi pe funcţionarii subalterni, hotăraşte sediul subinspectorilor şi formează instanţa de apel 
în contra hotărârilor acestora şi ale căpitanilor de porturi. lată tot ce avea de făcut Comisia 
Mixtă. Cele mai esenţiale lucrări sunt însă în seama inspectorilor . Administraţia, 
supraveghearea şi aplicarea tuturor dispoziţiilor statutului; votul consultativ la 
organizarea şi numirea personalului; dreptul de-a cere asistenţă militară, libera intrare în 
toată vasele, intervenirea în toate cestiunile dintre căpitan şi mateloţi — cu un cuvânt 
toate lucrările mai însemnate nu sunt de atribuţia Comisiei Mixte, în care i se dă Austriei 
votul preponderant, ci de atribuţia organelor statelor ţărmurene. Ba sfera de activitate a 
Comisiei Mixte pe distanţa Porţile de Fier — Galaţi e chiar mai îngustă decât aceea a 
Comisiei Europene pentru distanţa de la Galaţi pân'la gurile Dunării. Atribuţiile ei sunt de 
natură curat administrativă; organele pe cari le instituie au deplină libertate a mişcării şi 
Comisia nu are decât dreptul controlului.
Astfel e anteproiectul şi n-a suferit nici o schimbare de atunci încoace care să fi făcut mai 
nefavorabilă poziţia vreunui stat la Dunărea de Jos. Din asta se vede însă că Austro-
Ungaria n-ar fi în stare, prin votul ei decisiv în Comisie, să câştige dictatura pe Dunăre, 
ba nici Comisia însăşi n-ar fi în stare de-a tinde la dictatură. De unde dar a dedus 
discursul de tron îndreptăţirea de-a se plânge că „o putere singură" ar putea să exercite 
preponderanţă asupra Dunării de Jos ? Monarhia noastră nu cere decât ceea ce rezultă din 
natura şi tradiţiile ei de mare putere în Orientul Europei, din greutatea firească a 
raportului ei cu cestiunile dunărene şi din relaţiile cu statele ţărmurene. În aceste lucruri 
nu mai e cu putinţă un compromis ulterior şi am arătat deja că orice concesie în privirea 
aceasta din partea monarhiei noastre trebuie să rămâie esclusă. Dacă renunţă la acţiunea 
directă pentru validificarea pretenţiilor ei, rezistenţa pasivă ca atare e îndeajuns pentru a 
face să străbată interesul ei, Dacă fără Austro-Ungaria nu se poate face nimic, nu se poate 
face nimic nici în contra Austro-Ungariei şi promptitudinea Angliei de-a lua rolul de 
mijlocitor arată îndestul de clar că prin mâlirea cestiunii — şi acest cuvânt să, să nu se ia 
numai în senz figurat — n-ar suferi mai cu seamă numai interesele noastre comerciale. O 
cercetare mai pre larg a punctului acestuia o credem de prisos.
Dar suntem împinşi de a cerceta motivele din cari răsare atitudinea cabinetului român. 
Credem a fi dovedit îndeajuns că nu sunt motive obiective cari să rezulte din însuşi 
obiectul în cestiune. În realitate tânărul regat simte stimulul de-a manifesta escesiv 
conştiinţa lui de neatârnare în faţa monarhiei noastre şi tocmai în faţa monarhiei noastre. 
Se crede în Bucureşti că se vor dezbate mai lesne de supărătorul sentiment al datoriei 
gratitudinii căutând o ceartă din senin. Aci am voi să împrăştiem unele din neînţelegerile 
de bunăvoie a acestor domni. Înainte de toate e o pură absurditate daca d-nii din România 
voiesc să traducă în practică visul independenţei depline. E poate nedelicată vorba ce-o 
zicem, dar va avea poate un efect trezitor asupra oamenilor transportaţi prin splendorile 
regalităţii într-o nespusă ameţeală: samurul regelui Carol nu poate acoperi lanţurile 
vasalităţii. Desprinsă de Turcia şi avansată la regat, România nu şi-a câştigat cu toate 
acestea atributele deplinei independenţe, căci trebuie neapărat să se alăture la una din 
puterile cari domnesc în Balcani, la una din puterile cari determină soarta Orientului şi 
soarta României. Daca ar veni la adecă sau, mai bine zicând , daca Austro-Ungaria va 
urma politica observanţei laxe, li se poate îngădui românilor de a alege după a lor 
socotinţă liberă suzeranitatea morală căreia vor să se subordoneze , dar de ales trebuie să 
aleagă necondiţionat. Al doilea lucru asupra căruia voim să atragem atenţia dumnealor 
este următorul: se înşală — poate nu fără s-o ştie — asupra naturii interesului pe cari 
puterile apusene [î]l au de România. Anglia şi Franţa, dar îndeosebi Anglia, consideră 
noul regat ca pe un productiv obiect de esploataţie pentru comerţul ei prădător . (Şi 
Austria ne consideră altfel ? E naiv Pesther-Lloyd). Pe cât timp va fi ceva de luat din acea 
ţară o vor sprijini în dorinţele ei neroade— cu presupunerea că aceasta ar fi cu putinţă 
dintr-o respectuoasă depărtare şi prin vorbe bune; în complicaţiuni serioase nu se vor 
arunca niciodată de dragul României şi ele sunt desigur mai degrabă gata de-a privi 
România ca un teren de încercare pentru compensaţiuni în politica orientală decât ca pe 
purtătoarea unei misiuni în Orient.
Asta voim să recomandăm reflecţiunii dumnealor. Nu stă pe deplin în legătură cu 
cestiunea Dunării, dar totuşi puţin [stă]. Pentru că dumnealor cred că interesul Austriei e 
angajat în cestiunea aceasta în linia întâia s-arată îndărătnici şi opoziţionali în Bucureşti. 
Ei bine, dacă e adevărat că monarhia noastră e atinsă în mod eminent în cestiunea 
dunăreană, atunci fie convinşi în Bucureşti că nu Austro-Ungaria va fi învinsă. In- 
fluenţele şi legăturile monarhiei noastre în Europa sunt prea intensive pentru ca vro putere să rişte amiciţia Austro-Ungariei 
de dragul românilor. Deocamdată însă nici nu e vorba de dispoziţiile şi cooperarea Europei. Ar trebui să fie o minune dacă, 
continuând acţiunea serioasă a Ministerului nostru de Interne, nu ne-ar succede a băga minţile 'n cap aşa numiţilor 
oameni de stat ai României.
 
[28 noiembrie 1881 ]
 
 
[„PÂNĂ LA PROCLAMAREA REGATULUI..."]
 
Până la proclamarea regatului se putea susţine cu drept cuvânt că deosebirea între 
programul partidului roşu şi acel al partidului conservator era diametral opus[ă ], că 
vederile unora escludeau vederile celorlalţi. Partidul roşu, având şef pe redactorul 
,,Republicei Rumâne" şi membri pe diferiţii republicani de la Ploieşti, mărturisea nişte 
credinţe politice cu totul contrarie monarhiei şi daca, în aparenţă, renunţau , pentru a veni 
la putere, la aplicarea în prezent a ideilor lor, se putea crede că-şi rezervau pentru mai 
târziu realizarea idealului lor: proclamarea Republicei Române pe ţărmii Dunării. 
Deosebirea între idei liberale şi conservatoare era acum doi ani încă atât de fundamentală 
încât atingea însăşi forma statului, însuşi modul de-a exista al ţării şi naţionalităţii 
noastre.
Cu ocazia proclamării regatului d. C.A. Rosetti împreună cu tot partidul său au 
abjurat formal ideile sale din trecut, s-au convertit la altă religie politică, au recunoscut 
monarhia ca formă definitivă şi inalterabilă de existenţă pentru statul român. Vechii 
republicani, afiliaţii lui Mazzini , membrii comitetelor republicane au recunoscut 
monarhia, au devenit dinastici; ,,pionul din mânile d-lui de Bismarck şi agentul prusian" a 
devenit cavalerescul rege al României, a cărui autoritate nu mai e contestată de nimenea.
Dar regimul monarhic presupune un sistem de guvernământ ; nu se poate admite ca 
şeful statului să fie dinast , iar guvernul de sub el să aibă apucături republicane. Cu 
simpla mărturisire că liberalii au devenit un partid monarhic nu ni s-a dat dovada că 
primesc şi premisele şi condiţiile regimului monarhic, şi organizarea monarhică. 
Încercarea de-a introduce electivitatea magistraturii ne-a dovedit că există între roşii 
elemente, al căror şef e d. C. A. Rosetti, cari nu văd în monarhie decât eticheta pentru 
instituţii republicane. Atitudinea ţării l-a silit pe bătrânul demagog să renunţe la proiectul 
electivităţii, dar nu ştim dac-a renunţat la el în mod definitiv sau îşi rezervă de a-l pune 
mai târziu pe tapet.
Ni se pare că a sosit momentul în care să se arate din nou deosebirea între ideile 
conservatoare şi acele ce au de gând a le profesa liberalii convertiţi de acum înainte. 
Deodată cu proclamarea regatului s-a stabilit pentru totdeuna forma de existenţă a statului 
nostru întru cât priveşte poziţia lui în Europa, raportul lui cu străinătatea, maniera lui de a 
fi în familia popoarelor europene. Care e maniera lui de-a fi înlăuntru? Urma-se-va calea 
de pâne acum? Localiza-se-vor legi şi regulamente din franţuzeşte fără privire la stadiul 
de dezvoltare a poporului nostru, fără privire la nevoile reale ale claselor noastre 
producătoare? Urma-vom şi de acum înainte a ne comanda legile şi cugetarea din 
străinătate precum ne comandăm mănuşile şi pălăriile , sau vom începe a ne studia ţara şi 
poporul în toate punctele, pentru a pune organizarea noastră în armonie cu însăşi natura şi 
condiţiile de existenţă ale lor? Asta-i întrebarea.
O mulţime din legile noastre organice copiate s-au dovedit parte neroditoare , parte 
de-a dreptul stricăcioase. Legea comunală n-a avut efectul de-a crea din sate centre de 
activitate autonomă, ci acela de-a crea câteva zeci de mii de funcţii salariate din punga 
aceluiaşi ţăran pe carele odinioară organizarea comunală moştenită din părinţi nu-l costa 
nimic. Regimul parlamentar, în loc de-a fi regimul unor grupuri de interese generale, în 
loc de-a fi lupta şi armonizarea între marile interese ale claselor economice, e în esenţă o 
luptă între liste de persoane cari, în privirea principiilor, nu prea ştim în ce se vor fi 
deosebind. Duelul între reputaţii individuale a luat locul comparării de argumente şi al 
luptei între convingeri. Lucrul a ajuns atât de departe încât d. C.A. Rosetti e pururea în 
stare a escamota un proiect de lege, în esenţă conservator, ba 
reacţionar chiar, numai popular să fie, fără a ţine seamă că un asemenea proiect e 
diametral opus seriei de principii pe cari d-sa-le profesează.
Cată dar să se facă lumină în privirea aceasta, cată să se cristalizeze o dată pentru 
totdauna sistemul ideilor liberale de-o parte, al celor conservatoare de alta , pentru ca ţara 
să se poată pronunţa în favorul unora sau a celorlalte. Fraza zilnic repetată că ,,Ţara ne 
cunoaşte şi pe unii şi pe alţii" nu mai poate avea trecere în urma marei apostazii a 
partidului roşu, care-a aruncat bagajul lui de idei trecute în apă, pentru a primi, în parte 
cel puţin, o serie de idei contrarie. Cîte din ideile vechi au mai rămas ale lor, cîte nu?
Mai vor electivitatea magistraturii, opusă inamovibilităţii, mai vor sufrajul universal, 
opus reprezentării intereselor pe baza censului ? Cari sunt principiile generale pe cari vor 
să 'ntemeieze de acum înainte organizarea interioară a statului român?
Poate că nu mult timp va trece şi vor fi puşi în necesitatea de-a se rosti şi unii şi alţii în 
privirea aceasta, încât ţara să fie în stare a judeca care serie de principii se potriveşte mai 
mult cu nevoile ei şi cu starea ei reală.
[29 noiembrie 1881]
[„DEŞI CESTIUNEA DUNĂRII..."]
Deşi cestiunea Dunării şi faza delicată în care-a intrat ar fi de natură a absorbi atenţia 
Adunării deputaţilor, cată să mărturisim că ceea ce-o preocupă şi mai mult, împătimind 
grupurile Adunării, este proiectul de reformă a legii tocmelilor agricole. Iată în adevăr 
deosebirea radicală între cestiuni organice şi între cestiuni de politică de zi. Dunărea e o 
cestiune de politică de zi, de natură în adevăr de-a da zbor celui mai intensiv patriotism 
platonic ; tocmelele agricole însă nu apelează la patriotismul platonic , ci la cel real. Ele 
cer nu a se face bine din tezaurul mizeriei comune, din buget, nu a se arăta generos cu 
banul ţării şi a avea aerul şi gloria generozităţii fără a-i suporta sacrificiile; reforma 
tocmelelor agricole atinge interesele individuale a trei din patru părţi dintre deputaţi şi aci 
nu numai că nu vor fi generoşi , dar teamă ne e că cei mai mulţi nu ar fi capabili de-a fi 
drepţi măcar.
În privirea acestei reforme a apărut de curând o scriere importantă, raportul d-lui A.D. 
Holban, scris în calitatea sa de membru al comisiei delegate de consiliul judeţean de Iaşi 
pentru a studia cestiunea. Daca nu ne pronunţăm asupra soluţiunilor de detaliu a acestei 
scrieri este că deosebirea între datina plugărească din Ţara Românească şi cea din 
Moldova e atât de mare încât nu putem să discutăm o soluţiune unilaterală, care are în 
vedere numai o parte a ţării.
Tot motivul acesta ne face a declara că proiectul guvernului e cu totul nematur şi 
incapabil de-a suporta o discuţie serioasă, abstracţie făcând de unele propuneri absurde 
chiar pe cari le cuprinde. 
Ceea ce ne preocupă însă este punctul de vedere din care autorul raportului pleacă şi care 
cuprinde numai jumătate de adevăr.
În principiu — zice raportul — putem considera procesul dintre braţe şi capital ca o 
problemă tot atât de insolubilă ca şi cuadratura cercului şi perpetuum mobile. Acest 
proces va fi pururea materie de discuţiune ideologică cât vor exista societăţi organizate, 
fiindcă progresul cel mai îndepărtat ce ne-am putea închipui nu va avea niciodată 
mijloace pentru a dezlega această enigmă, care va rămânea pentru viitor o întrebare 
eternă, precum a fost pentru trecut. Formele externe pot varia, factorii ecuaţiunii sociale 
se pot interverti în unele priviri — fondul însă va rămânea inalterabil , întru cât se atinge 
de dispariţiunea de fapt a sărăciei şi de predominarea absolută a fericirii omeneşti.
Aceasta rezultă din logica lucrurilor, fiindcă civilizaţiunea nu se produce prin salturi, ci 
prin o serie de oscilaţiuni lente şi progresive ; ea nu are de scop de a desfiinţa totul 
deodată pentru a crea prin răsărituri magice stări de lucruri nouă — şi apoi a se opri în loc 
; mai mult încă, ea nu caută să subordoneze pe cei inteligenţi, culţi şi avuţi mediocrităţilor 
şi gloatelor ignorante, ci tinde să facă conchiste succesive asupra ignoranţei. 
Civilizaţiunea nu caută a egaliza pe toţi în mizerie şi sărăcie, ci încearcă a înălţa din 
treptele obscure pe cei mai 
bine dotaţi şi a-i duce necontenit ,,de jos în sus". Progresul fiind ilimitat , infinit, 
niciodată nu va veni momentul când toţi să poată parveni la aceeaşi treaptă socială — şi 
prin urmare niciodată toţi nu vor putea fi egali între sine. Interesele colectivităţii sociale 
în unele priviri sunt contrarie libertăţii absolute şi egalităţii perfecte, pentru că obiectivul 
colectivităţii nu se reduce numai la satisfacerea materială a vieţii individului; societatea, 
în opoziţie cu individul, are un ideal impersonal, caută realizarea unor rezultate generale, 
are interese morale ce trec peste sfera egoismului individual şi căruia din contra i se cer 
sacrificii ce creează inegalităţi .
Toate acestea sunt bune şi frumoase, dar autorul uită a vorbi de marea deosebire între 
capitalul mobiliar şi cel imobiliar , între munca industrială şi cea agricolă. Cu totul altele 
ni se pare că trebuie să fie raporturile între proprietatea agricolă şi muncitorul agricol, 
căci muncitorul e aci clasa cea mai importantă din stat, acea care ne dă pe soldat, acea ale 
cărei prisoase alimentează şi cu banul şi cu braţele industriile oraşelor; şi alte raporturi 
sunt între capitalistul bancher care cumpără acţii de Panama şi încasează anuităţi, 
indiferentă fiindu-i soarta celor ce sapă canalul de la Panama şi fac să-i fructifice 
capitalul.
La teza d-lui Holban, că, întru cât există societate umană organizată, vor exista fatalmente 
posidenţi şi proletari, am răspunde că există stadii ale dezvoltării omeneşti în care 
proletariatul nici nu e cu putinţă, că această din urmă formă de inegalitate este în mare 
parte a se atribui maşinei şi absolutei libertăţi a capitalului bănesc şi că, pe atunci pe când 
d. Holban era copil, exista multă neegalitate în ţară la noi, dar nu existau proletari.
Daca există antagonism între capital şi braţe, ceea ce tăgăduim pentru starea normală a 
unui stat agricol, pe de altă parte există o luptă şi mai mare între cele două forme 
fundamentale ale capitalului, între ban şi moşie.
Această luptă este atât de intensivă încât capitalul bănesc, această putere esenţial 
cosmopolită, ameninţă a supune cu desăvârşire forma a doua.
Supuind-o , capitalul bănesc va dicta în stat, el va imprima caracterul său organizării 
sociale, organizării muncii, banul va deveni măsura caracterului, a naţionalităţii, a 
idealelor acelora pentru care se cer sacrificii ce produc inegalitatea , patria va deveni un 
otel şi naţionalitatea o marfă.
Când raportorul consiliului judeţean de Iaşi vorbeşte de marea importanţă a culturii mari 
paralel cu cea mică uită că acea importanţă este apreciabilă pentru statul român numai pe 
cât cultura mai mare va fi exercitată de români, pe cât se va favoriza urcarea de jos în sus 
a elementului românesc. Din momentul în care capitalul imobil, moşia, nu va fi decât o 
formă a capitalului bănesc, din momentul în care societăţi străine bunăoară şi-ar pune 
capitalul la mijloc pentru a cumpăra şi esploata moşiile din ţară — fie chiar după regulele 
cele mai înaintate ale ştiinţei — cultura mare nu va fi decât o unealtă şi mai perfectă 
pentru aservirea poporului românesc, o unealtă în favorul căreia acesta n-ar avea datoria 
de-a face nici un sacrificiu care să producă neegalităţi .
Dar aceasta o ştie şi d. Holban singur.
Ştiţi că în Moldova, până la reforma rurală, clasa marilor noştri cultivatori se compunea 
mai esclusiv din oameni de consideraţiune, cari, prin deprinderile lor, prin cultura lor 
intelectuală, prin averea lor, prin moravurile lor creştine şi prin poziţiunea ce ocupau în 
societate, erau ţinuţi de mii de împrejurări să stăpânească patimile escesive ale 
egoismului şi deseori sătenii găseau în aceşti oameni patroni şi protectori binevoitori. 
Astăzi însă, cu cât agricultura noastră se înstrăinează cu atât demnitatea omenească 
scade, cu atât viciile se răspândesc mai repede şi corump caracterul escelent şi onest al 
laborioşilor noştri săteni.
Dar de unde vine înstrăinarea agriculturii noastre decât din lupta dintre capitalul bănesc 
(străin) şi cel imobiliar , dintre ban şi moşie?
Ne pare bine că liberalismul extrem al unui fracţionist s-au convertit la o manieră de-a 
vedea atât de reacţionară încât recunoaşte că vechii proprietari istorici, principum gratia, 
boierii, erau protectori ai poporului, că poporul era onest şi laborios; pe când astăzi, când 
banul guvernează, poporul se corumpe.
În soluţiunea cestiunii tocmelelor cată să venim cu toţii la convingerea că capitalul 
imobiliar , sub forma istorică de moşie, are cu totul alt caracter decât banul; că soarta 
moşiei atârnă de soarta muncitorului, bunăstarea proprietarului de bunăstarea ţăranului, 
ceea ce nu este la capitalul bănesc, cari are libertatea de a se plasa în orice punct al 
universului [î]i convine. 
Iată faţa economică a cestiunii noastre etnologice. atât de adevărate şi atât de rău înţelese 
de mulţi. Noi suntem convinşi că între capitalul fonciar istoric şi între populaţia 
pământeană există o absolută identitate de interese, pe când capitalul bănesc e, prin natura 
lui, cu totul indiferent faţă cu soarta locuitorului ţării. De când , prin era liberală, banul a 
devenit elementul determinant în chiar politica ţării, de când el este măsura oamenilor şi a 
lucrurilor, de atunci ţăranul sărăceşte şi averea se urcă numai în oraşe şi chiar aci nu în 
populaţiunea română, ci în cea străină. Nu se intervertesc factorii ecuaţiunii sociale, ci 
devin cu totul alţii,
Avem a calcula astăzi cu factori cari înainte, în vechea noastră organizaţie, lipseau cu 
totul, avem pe străin cu puterea strivitoare a capitalului bănesc faţă cu românul care 
ameninţă a cădea în robia celui dendâi , a deveni o simplă unealtă pentru fructificarea 
capitalului lui.
Când se vorbeşte de posidenţi şi proletari nu este indiferent, din punct de vedere naţional 
şi istoric, cine e posident , cine proletar. În evul nostru mediu se ştia atât de bine aceasta 
încât străinii de altă lege erau opriţi de-a avea moşii, iar domnii espropriau cu bani din 
visterie chiar pe străinii ortodocşi. De aceea însă pe atunci ţările noastre erau o patrie, nu 
un otel, naţionalitatea o cestiune de valoare istorică, nu o cestiune de pungă. Din acest 
punct de vedere — al relaţiilor fireşti dintre proprietatea fonciară istorică cu muncitorul 
agricol — trebuie se se rezolve cestiunea tocmelelor, nu dintr-acel , cosmopolit, al 
raportului între capitalul bănesc şi salahorie .
[1 decembrie 1881 ]
[„IERI S-A DAT ÎN CAMERĂ..."]
Ieri s-a dat în Cameră citire proiectului de răspuns la mesajul tronului, propus de 
majoritatea Comisiei. Proiectul minorităţii a rămas a se citi şi discuta joi.
Proiectul de răspuns al majorităţii se datoreşte se vede raportorului , d-lui E. Costinescu. 
După sfânt şi tămâia . Mesajul încerca cel puţin să fie substanţial şi era scris cu oarecare 
îngrijire. Răspunsul pe care-l face redactorul „Românului" e plin de fraze goale şi 
umflate. Strâmb ţi-e chipul văzut într-o oglindă rea, strâmbă , puţină şi săracă e parafraza 
discursului datorită d-lui Costinescu.
Într-un singur punct proiectul de răspuns e remarcabil, pasajul privitor la cestiunea 
Dunării. Noi am fost aciia cari am observat Adunării că, faţă c-o situaţie încordată care s-
a creat nu prin cuprinsul sau atitudinea mesajului, ci prin maniera lui de-a se esprima, 
Adunarea cată să îmblânzească forma, se 'nţelege că nu în detrimentul fondului; ceea ce 
îndealtmintrelea e şi opiniunea presei europene, ba chiar a părţii ce se crede atinsă, a 
Austro-Ungariei. România, zic foile austro-ungare, poate apăra interesele ei pe Dunăre 
oricum voieşte şi oricum pricepe a le apăra. N-avem nimic de zis în privirea aceasta. Însă 
această apărare a fost îmbrăcată într-o formă jignitoare pentru monarhie şi aci avem ceva 
de zis. De indicaţiunile acestea ar fi trebuit să se ţină Adunarea şi să nu înăsprească şi mai 
mult un conflict a cărui sorginte nu este dreptul însuşi, ci convenienţele ce cată a se păzi 
în actele de stat şi în tratările diplomatice.
În loc de-a ţine seamă de aceste observări, Adunarea înăspreşte în parafraza ei pasajul 
atingător de Dunăre, căci iată ce zice:
Românii, abia ieşiţi însă din cele mai aspre încercări şi geloşi de a păstra neatins ceea ce 
cu greu au redobândit asupra nedreptăţii şi încălcărilor timpilor trecuţi, nu pot să înceteze 
de a fi cu grijă şi luare aminte la tot ce se mişcă în afară atingător de ţara lor. Cestiunea 
libertăţii Dunării nu putea dar să nu deştepte mari îngrijiri în toată ţara.
De când acest mare fluviu a fost redat liberului trafic al popoarelor România a renăscut la 
o nouă viaţă politică şi economică şi repede s-a rădicat acolo unde se află astăzi. Românii 
ţin dar la păstrarea libertăţii Dunării ca la cea mai puternică garanţie a existenţei şi a 
viitorului lor. 
Mare a fost neliniştea ţărei când a văzut că, în contra tratatelor şi a principiilor de drept al 
ginţilor, drepturile noastre teritoriale în apele române erau puse în cestiune şi libertatea 
Dunării era ameninţată a deveni iluzorie.
Mandatarii ţării au primit dar cu fericire asigurările date de guvernul Maiestăţii Tale în 
această cestiune. Luând act că nici o hotărâre n-a fost încă luată. Adunarea promite a da 
guvernului tot concursul său, spre a feri libertatea Dunării şi drepturile suverane ale 
României de orice atingere, în conformitate cu dreptul public al Europei.
Fără îndoială n-am fi voit ca răspunsul să renege mesajul. Dar acesta fiind cauza, unui 
conflict, credem că răspunsul Adunării s-ar fi putut mărgini în a afirma că ţara e pururea 
gata la orice sacrificii ar cere M. Sa, de cîte ori onoarea ori interesele ei ar fi la mijloc, 
fără a insista asupra unei cestiuni în care nici o hotărâre nu s-a luat şi a cărei tratare e 
pendentă.
Cam acesta este tonul în proiectul minorităţii, care nu renegă mesajul de vreme ce, într-un 
conflict c-o putere străină, atitudinea opoziţiei se desemnează de sine, prin împrejurarea 
că nici cunoaşte, nici poate cunoaşte ţesătura de interese în joc, aşadar nici nu o poate 
judeca. Ea dar sau îşi impune o deplină rezervă sau secundează guvernul, dar numai atât 
pe cât această secundare nu împuţinează cu nimic plenitudinea responsabilităţii ce le 
incumbă miniştrilor.
Poate că atitudinea aceasta ar fi fost de recomandat şi majorităţii, căci nici aceasta nu ştie 
de ce e vorba, nici ea nu cunoaşte tratările asupra unei cestiuni pendente şi nu ni se pare 
circumspect de a face de pe acum responsabilă Adunarea pentru erori pe cari miniştrii ar 
fi fost în stare să le comită.
Reproducem mai la vale atât proiectul de răspuns al majorităţii cât şi pe-acela al 
minorităţii.
[2 decembrie 1881 ]
ARDEREA TEATRULUI DIN VIENA
Reproducem următoarele din foile vieneze asupra catastrofei din Viena:
Focul a izbucnit pa scenă pe când un servitor aprindea lămpile . Artiştii au putut să scape. 
Flăcările se întinseră cu o iuţeală îngrozitoare; teatrul se umplu de fum şi un strigăt de 
spaimă din partea spectatorilor umplu casa, pe când toată lumea se grămădea spre ieşire . 
În acest moment de groază se stinseră becurile cu gaz şi, după puţine minute, strălucitul 
teatru este un câmp de întristare, o casă de morţi, unde pe coridoare şi pe scări zac femei 
şi bărbaţi asfixiaţi , oameni zdrobiţi şi călcaţi. S-au scos peste 120 cadavre; majoritatea 
pare a fi dintre cei din galerie , căci publicul din loje şi din parchet a putut ieşi mai curând 
afară. Se cunoaşte numărul victimelor ce s-au adus în curtea poliţiei, dar nici câteva ore 
după izbucnirea catastrofei n-a fost posibil a se obţine o cifră mai exactă a nenorociţilor 
cari şi-au aflat moartea în teatru şi mai ales prin galerii. Numărul morţilor din teatru se 
evaluează la peste 200. În acest moment nu se poate încă apreţia toată mărimea acestei 
grozave nenorociri, noi reproducem mai la vale buletinele, după cum le primim sub 
imediata impresiune a catastrofei.
Un membru al teatrului ne narează: ,,Eu mă aflam jumătate îmbrăcat în coridorul scenei, 
când , la al doilea semnal de începere, 5 minute înainte de 6 şi trei sferturi , se auzi un 
ţipăt de groază pe scenă. Alergai pe scenă, care era în foc şi de unde toată lumea fugea. 
Un lucrător apropiase prăjina cu flacăra de spirt prea mult de o perdea, care îndată fu în 
flacări. Focul se urcă îndată până la tavanul scenei. Eu scosei două coriste de pe scenă, 
cari încremeniseră de spaimă, şi văzui pe câţiva lucrători sărind de sus prin flacări pe 
scenă şi unul [î]şi frânse un picior. În acel moment focul pătrunse cortina şi flacăra, dusă 
de curent, ieşi în teatru, ajungând până la loje . Fugii în stradă şi întâlnii pe directorul 
Jauner . Ajungând în faţa teatrului, se părea că publicul a ieşit deja şi, nemaivăzând pe 
nimeni ieşind, credeam că toţi au scăpat. Ştiam că gazul ardea pretutindeni şi că, 5 minute 
după ţipătul de groază, casa era toată iluminată încă. Mă întorsei şi intrai iar în partea din 
dos a casei, de unde se auzea strigăte de ajutor. Se vedeau flacări colosale plecând din 
garderobe . Câteva dame cari, jumătate îmbrăcate, strigau după ajutor, fură iute înlăturate. 
Dar în etajul din urmă locuieşte inspectorul iluminatului Nitsche cu familia sa. Nevasta cu 
copiii erau în galerie , de unde şi Nitsche i-a condus jos prin flăcări şi fum. În fine 
garderobele se goliră de tot. 
Alergai prin foc înainte. În vestibul dau peste o îmbulzeală nedescriptibilă şi aud ţipete 
sfâşietoare . Toţi se împing spre balconul deschis din front . Pompierii .veniseră deja. În 
mijlocul mulţimei grămădite în faţa teatrului se întinde pânza de scăpare şi din balcon 
sare un om în pânză . Acest esemplu fu imitat şi de alţii, chiar şi de unele dame mai 
curajoase . Apoi se puseră scări la balcon şi pompierii deteră jos multe persoane leşinate . 
Am văzut 
şi pe directorul Jauner căzând în faţa teatrului. Consulul suedian i-a dat ajutor, 
depărtându-l din acest loc. Ajungând afară întâlnesc pe arhiducii Albrecht şi Wilhelm, 
cărora le spusei ce am văzut. Alergarăm la edificiul poliţiei, alături, unde în curte ni se 
prezintă o privelişte îngrozitoare. Pompierii depuseră aci cadavrele aflate pe scările 
teatrului. Am numărat 50 morţi. Cadavrele nu erau vătămate , ci numai negrite de fum: se 
vede că pieriseră sufocate . Teribile erau scrântirile membrelor şi feţele schimbate de 
durere la unele cadavre. Am văzut o grămadă de 10 — 12 morţi cari erau aşa de împletiţi 
unii cu alţii încât cu greu s-au putut despărţi. La mulţi li s-a luat pielea în unele locuri, 
împingându-se în îmbulzeală. Arsuri nu se vedeau. Tremurând ca o vargă de groază şi 
emoţiune, am părăsit acest loc de teroare".
Un alt martor ocular , care era să intre în teatru la 7 ore, spune că nenorociţii cari au 
căutat să scape pe scara din dreapta, şi al căror număr nu se putea evalua pentru un 
moment, zăceau grămadă unii peste alţii. În frica lor de moarte, ei se apucaseră unii de 
alţii şi se cerea o mare forţă spre a separa cadavrele încleştate . Se spera că unii vor mai fi 
în viaţă şi s-au pus a-i duce de aci.
Speranţa că e vorba numai de răniţi şi leşinaţi nu se împlini din nenorocire . Era icoana 
morţii ce se prezenta privirei îngrozite , în forma ei cea mai oribilă. Condeiul nu e în stare 
a descrie, şi mulţi bărbaţi cari au mai văzut focuri teribile au îngălbenit la vederea acestor 
nenorociţi, cari câteva minute mai 'nainte erau încă veseli şi au intrat în teatru plini de 
viaţă, iar acum zac mulţi palizi, cu ochii deschişi tare sau pârliţi , cu părul ars şi cu 
obrazul mutilat oribil şi grămădiţi unii peste alţii. Până la 9 ore s-au transportat ca Ia 70 
cadavre în localul poliţiei. Lipseau lecţiile, şi apoi în strâmtoare nici nu s-ar fi putut 
întrebuinţa. Oamenii luau cadavrul pe braţe şi astfel [î]l duceau. Morţii al căror obraz era 
desfigurat prin arsături se acopereau cu hainele lor, spre a cruţa lumea de un aspect 
înspăimântător . Pe rând se scoteau cadavrele din teatru, un strigăt de durere trecea prin 
şirurile asistenţilor de cîte ori trecea o nouă victimă. Aci era un june sănătos în haine 
elegante, cu un inel de briliant pe degetul jumătate ars, nici o damă îmbrăcată simplu. O 
compătimire profundă se manifestă când fu pusă între morţi o fată frumoasă nici de 
şaisprezece ani . Copila avea ciorapi albaştri de mătase şi pantofi eleganţi; hainele erau 
înnegrite şi pe jumătate arse, dar faţa [î] era încă frumoasă, deşi groaza morţiei [î]şi 
imprimase urmele sale într-însa. Convoiul funebru nu mai avea capăt. Iarăşi şi iarăşi se 
iveau figurile funingioase ale purtătorilor şi porţile curţei poliţiei se deschidea necontenit 
spre a primi o nouă victimă.
Scenele desfăşurate în curtea poliţiei erau sfâşietoare . Un tată care în îmbulzeala fugei 
[î]şi pierduse fiica vine alergând în curte. Unde zăreşte o rochie , el se pleacă, ridică capul 
moartei spre lampa ce aruncă o lumină lugubră asupra feţelor desfigurate ale morţilor şi , 
jumătate cu speranţă, jumătate cu frică, [î]l depune iarăşi pe pământul rece. Deodată dete 
un strigăt îngrozitor şi cade în braţele însoţitorului său. El [î]şi găsise fiica. Era tânăra 
copilă cu faţa cea frumoasă şi după moarte. Un june cere să intre. Cumnatul şi cumnata s 
au asistat la reprezentaţiune în galeria a treia. Până acum ei n-au venit acasă. El nu-i poate 
găsi. Au scăpat ei oare sau vor fi morţi şi zac între cei rămaşi în galerie ? Pompierii spun 
că ar fi văzut grămezi de cadavre în galeria a treia şi a patra. Nu cumva ochiul lor s-a 
amăgit de fumul ce străbătea toate localităţile ? Sau poate groaza i-a făcut să vază acea 
icoană teribilă? Bine ar fi dacă spusele lor s-ar dovedi că sunt numai produsul aprinsei lor 
fantezii !
12 ore. Teatrul ars cu totul şi pompierii caută să stingă vatra de jeratic Rechizitele 
teatrului, biblioteca, garderoba şi decoraţiunile au ars mai cu totul. Până acuma s-au dus 
la spital 140 cadavre. Între aceste sunt şi trei coriste cari au fost surprinse de foc şi au 
căzut sufocate . O actriţă [î]şi îmbrăcase tricul şi astfel a fugit în stradă şi de aci acasă cu 
birja .
La 1 oră. Mii de oameni stau pe bulevard (Schottenring ) ;şi privesc la foc. Teatrul arde 
încă.
La 2 ore. Flăcările consumă ultimele resturi de materii combustibile din interiorul casei. 
Până acum s-au găsit în teatru 16 cadavre arse cu totul, încât erau numai de cîte una sau 
două urme lungime. Nu e posibil a ajunge în etajurile de sus, unde sunt mulţi 
înmormântaţi . Ca la 160 cadavre s-a transportat până acum. Până acum s-a putut 
recunoaşte numai cadavrul avocatului Jacques Groag , şi soţia sa e moartă. Ei au fost 
însoţiţi de profesorul Löw cu soţia sa. Aceştia de asemenea sunt morţi. Apoi se anunţă 
moartea arhitectului Melic din Viena . El însoţise la teatru pe oaspeţii săi din Nikolsburg , 
cari şi ei poate vor fi pierit în flăcări. 
[2 decembrie 1881]
[,,«ROMÂNUL» ADMITE ..."]
,,Românul admite , pentru a ne face plăcere, că de la proclamarea regatului încoace, nu 
mai e nici o deosebire între liberali şi conservatori .
Stabilind această teză generală, pe care noi n-am admis-o , încearcă a dovedi că ne 
contrazicem , căci, daca ideile sunt identice, am trebui să sprijinim guvernul şi a.m.d.
Înainte de toate nu am stabilit noi în mod general că identice sunt principiile partidului 
conservator şi ale celui roşu . Ceea ce am constatat este că redactorul ,,Republicei 
rumâne" împreună cu prezidentul Republicei de la Ploieşti, apoi amicul d-lui Jules Allix 
şi al melcilor simpatici, şi poate chiar cei ce au benchetuit la cafeneaua Procope în 
sănătatea Republicei Române tocmai când se proclama regalitatea, toate elementele 
acestea pline de caracter şi de-o sobră inteligenţă sunt pururea gata a arunca bagajul lor 
de idei republicano - democratice în apă... pentr-o pensioară reversibilă, pentr-un post 
binehrănitor , pentru vrouna din diferitele forme ale doftoriei întăritoare : fie diurnă, fie 
păsuială, fie misiune de-a mâna muştele la apă prin străinătate, fie altceva. Înainte aveam 
cuvinte de-a crede că onor. roşii doresc cinstita republică pe malurile Dâmboviţei , deci o 
altă formă de-a exista a statului şi a societăţii române; că o doresc pe cinstita, slăvita şi de 
minuni făcătoarea din fundul inimei şi că aşteaptă, cu arhiereul Simeon, ziua mântuirii .
Dar ce să vezi?
În ziua încoronării, cinstitul arhiereu Simeon, nu Mihălescu de astădată, declară: „Acum 
slobozeşte Doamne pre robul tău, că văzură ochii mei ceasul mântuirii ", şi avum 
norocirea de-a vedea pe părintele republicanismului român dorind . . . în adevăr republica 
poate, dar ,,mit dem Grossherzog an der Spitze ", cu Marele Duce în cap, după 
propunerea unor naivi republicani dintr-un mic stat german, la 1848.
O mică pensie — şi naiv devine Bizanţul .
Astfel dar s-a petrecut trecerea la pravoslovie a ereticilor . Dar, precum la convertirea în 
mase a eterodocşilor din Spania au rămas mulţi cari în taină iudaizau , tot astfel 
apucăturile sectei roşie au rămas tot aceleaşi şi, cu toată recunoaşterea în aparenţă a 
simbolului dreptei credinţe de stat, prin colţurile de la Procope şi în fundul inimilor 
pătărlăgene se iudaizează încă. Dovadă eligibilitatea magistraturii, sufrajul universal şi 
alte idealuri electorale ale tagmei.
Care este dar adevărul? Vor roşii monarhia numai ca etichetă a instituţiilor republicane 
sau o vor în adevăr ca signatură statornică a unor instituţii monarhice, naţionale, istorice?
Daca în privinţa formei de tot generale a existenţei statului s-au convertit, convertitu-s-au 
în privirea amănuntelor ei de aplicare? De aceea ziceam că a sosit din nou momentul 
pentru a se accentua în amănunte deosebirea între conservatori şi liberali.
Dar „Timpul" face apel la ţară spre a se împotrivi unor idei cari ar periclita statul român?
Face fără îndoială, pentru că eligibilitatea magistraturii, propusă de ,,Românul", 
dovedeşte că nu s-a botezat decât pielea demagogilor în apa monarhiei, nu cugetul.
Dar ,,Timpul" face mai mult. Ameninţă pe rege cu soarta lui Ludovic XVI .
Iată ceea ce nu este adevărat. Am spus-o şi o repetăm că articolele Delfinului implică 
responsabilitatea autorului, nu a partidului. Dar nici Delfinul nu ameninţă. El se teme 
numai că, prin demagogizarea progresivă a ţării, un asemenea trist rezultat să nu aibă loc 
ca şi în Franţa. Iată dar de ce nu este, nici poate fi contrazicere între cele ce spunem şi 
cele ce facem. Monarhici am fost, monarhici am rămas; nici decorat-am pe Orăşanu, nici 
înălţat-am în rang pe şeful republicei ploieştene. Rămâne ca roşii să dovedească cum 
înţeleg să puie în acord trecutul lor cu prezentul şi în această dovadă [î]i vom priveghea 
pas cu pas. Căci monarhie ereditară şi sufraj universal, monarhie şi electivitate a 
magistraturii, după a noastră părere, nu se potrivesc una cu alta.
[3 decembrie 1881 ]
CATASTROFA DIN VIENA
Foile vieneze mai aduc următoarele amănunte asupra îngrozitorului incendiu din Viena:
Focul n-a izbucnit dintr-o lampă, ci la aprinderea flacărilor de gaz deasupra scenei prin 
lumină electrică. Pentru ca să se aprinză mai iute, gazul se conduce cu mare presiune în 
tub . Poate că presiunea a fost prea tare, încât flacăra a depăşit distanţa precalculată ; 
destul că aci s-a iscat focul şi, fiind presiunea focului mare, flacăra s-a întins într-o clipă. 
Cortina nu s-a ridicat, dar nici cortina de sârmă nu se lăsase jos şi nu se ştie cauza de ce 
nu 
s-a făcut această lucrare indispensabilă . Închiderea becurilor de gaz s-a făcut desigur cu 
scop de a împuţina presiunea a evita o explozie a gazului . Dar s-a mai adaos şi o altă 
eroare, din nenorocire. Deşi conducerea gazului pentru scenă e separată de a spaţiului 
spectatorilor, totuşi s-au închis becurile şi în teatru, fără ca să se fi aprins cel puţin 
lampele de petroleu spre a nu lăsa casa în întuneric.
Cortina a fost apucată de flacări şi bucăţi arzânde zburau prin teatru; astfel s-a comunicat 
focul parte din scenă, în sus, parte în băncile spectatorilor.
Dar chiar dacă s-ar fi lăsat cortina de sârmă n-ar fi ajutat mult, căci operaţia aceasta ţine 
12 minute. Este o mare eroare a considera acest aparat drept un mijloc de siguranţă.
De la un medic primim următoarele rânduri : ,,Cei cari intraţi aci lăsaţi afară orice 
speranţă" se poate pune acum ca inscripţie pe poarta curţei cadavrelor , căci această 
poartă ne deschide calea spre mizerie şi durere. Era 12 ore din noapte când mă dusei la 
spital. Cartea mea de legitimaţie ca medic [î]mi făcu drum, căci sentinela nu lăsa pe alţii 
să intre. Tocmai duceau iarăşi una din multele victime ale catastrofei. Drumul spre 
cadavre l-ar fi găsit oricine, căci din curte se simţea deja mirosul de grăsime , carne şi 
oase arse. Prin camere zăceau 36 de rămăşiţe arse ale acelor persoane prinse de mâna 
morţei la un loc unde căutaseră plăceri. În vestibul, de ambele părţi ale peretelui , zăceau 
74 morţi. Deşi deprins cu vederea cadavrelor , totuşi d-abia puteam suporta această 
icoană grozavă. Aci zăcea un copil lângă un bărbat, dincolo un june lângă un unchiaş , 
lucrătorul lângă funcţionar etc. Cei mai mulţi au fost sufocaţi de fum sau turtiţi de 
îmbulzeală. Negriţi de nu se mai cunoşteau, cu expresia de groază şi desperare în faţa, 
mai toţi aceşti nenorociţi [î]şi ridicaseră mânile deasupra capului, râmâind astfel 
încleştate. La mulţi le ieşiseră ochii din cap şi albul ochiului contrasta teribil cu negrul 
obrazului . Spăimântător era aspectul acelora cărora limba umflată, le ieşise pe jumătate 
din gură. Dinţii le erau adânc intraţi în limbă. Mulţi aveau osul nasului zdrobit, sau că au 
căzut pe scară, sau că au fost călcaţi de alţii. În primul etaj al casei am aflat 14 femei tot 
în aşa poziţie şi cu părul desfăcut. Un cadavru era ars de nu se mai cunoaştea nimic şi m-
am mirat văzându-l învelit într-un voal cu fire de argint, cu totul neatins, poate era o damă 
din cor sau balet . Într-un colţ zăcea cadavre arse al căror sex cu greu se putea recunoaşte. 
Doi medici, Zillner şi Zeemann , lucrau neîncetat la trista lor operă. Victimele cele mai 
multe aveau cîte un braţ sau picior frânt , picioarele erau sucite în mod nenatural.
Mirosul în aceste localuri era nesuferit. Soldaţii şi servitorii sanitari , al căror organ e 
destul de tâmpit , trebuiau să-şi ţie batista la nas. Directorul Hofmann observă aceasta şi 
aduse o cutie de ţigări , pe care o împărţi între cei prezenţi.
Oare să plângi mai mult pe aceşti nenorociţi care şi-au pierdut viaţa sau pe nenorociţii 
cari veneau să-şi caute pe cineva dintre scumpii lor? Scenele ce se petreceau erau 
sfâşiitoare . Aci un ofiţer recunoscu pe tatăl său şi cazu leşinat. Dincolo unul [î]şi căuta 
soţia; minţile lui erau pierdute, căci, recunoscându-şi soţia, nu zise nimic, nu plânse , nu 
strigă: era apatic ; dar răsuflarea sa cea grea, mişcarea pieptului, privirea pierdută, mâna 
tremurând şi piciorul şovăitor spuneau destul despre ce se petrecea în sufletul său. Altul 
îşi căta fratele şi-l găsi, dar el tot nu vrea să crează, el mai avea o scânteie de speranţă că 
poate se înşală. Dar când un soldat căută prin buzunarele mortului găsi o carte de vizită 
pe care era scris numele lămurit. Am văzut pe profesorul Ludwig cum conducea prin 
acest locaş al morţei pe un om desperat, cu fiică-sa de mână . Tatăl nu recunoscu pe soţia 
sa, dar fiica cunoscu pe buna sa mamă şi după faţa cea desfigurată . Ea plângea ; era o 
fericire pentru dânsa că mai avea lacrămi. Numărul morţilor tot creştea; când părăsii casa 
pe la 1 oră erau poate 140 victime.
Astăzi m-am dus în spitalul garnizoanei no.1; şi aci am văzut o scenă tot aşa de teribilă. 
În sala de disecţie zăceau 50 cadavre carbonizate cu totul, imposibil de recunoscut. La 
mulţi craniul era spart, creierii fripţi , în faţă nici o urmă de expresiune fizionomică , din 
muşchi mai erau numai fibrele cele tari. Ici colea se mai găseau bucăţi de haine; pe cîte 
un deget lucea un inel. Li se puseseră pe piept banii găsiţi, mai mult de aramă rare 'şi 
schimbase forma în căldură. Unul avea o citaţie , altul o carte de membru al societăţei 
comersanţilor , altul iarăşi avea un ceasornic , care arăta 7 şi jumătate, ora morţei sale. 
Cadavrele, sau mai bine grămezile de cărbuni din acest spital, se vor recunoaşte cu greu. 
Părăsind şi acest locaş de mizeria cea mai mare, mi-am adus aminte de cuvintele puse de 
Lessing în gura Rechei din Nathan : ,,De cîte ori am tremurat pentru voi de când focul se 
apropiase aşa mult de mine! Căci de când focul a fost aşa aproape de mine mi se pare că a 
muri în apă este o plăcere, un deliciu , o mântuire ".
[3 decembrie 1881]
[„«LE NORD» ZICE ..."]
,,Le Nord" zice că, deşi nici o modificaţie aparentă nu s-a întâmplat încă în relaţiile dintre 
Austro-Ungaria şi România şi cu toate că ziarele celor două ţări continuă a schimba 
recriminaţiuni într-un ton foarte viu, se poate spera că suspendarea raporturilor nu va 
întârzia de-a ajunge la capăt. Precum am făcut deja să se observe, complicaţia din urmă şi 
- are originea mai mult într-o cestiune de formă decât în litigiul privitor la fondul chiar al 
regulării afacerii Dunării. Aceasta, interesând pe toate puterile şi având a fi obiectul unor 
puneri la cale de-un caracter european, e clar că disentimentele ce pot exista între 
cabinetul din Viena şi cel din Bucureşti nu pot constitui elementele unui conflict grav şi 
durabil. Cestiunea trebuie rezolvată nu de cătră Austria şi România, ci de cătră Europa şi 
aceasta este împrejurarea care ne permite de-a privi fără aprechensiune urmările 
încordării actuale a raporturilor austro - române . Îndealtmintrelea repetăm că e foarte 
probabil ca să se stabilească acordul asupra uneia sau celeilalte din combinaţiunile ce s-au 
iscat pentru a împăca pretenţiunile Austro-Ungariei cu acele ale României, şi anume 
asupra aceleia care consistă în delegarea unui membru al Comisiei Europene a Dunării ca 
să ia parte în Comisia Mixtă.
Aşadar nu de aceasta e vorba acum, căci abia în sesiunea viitoare Comisia Europeană va 
avea să dezbată asupra reglementului în cestiune. Lucrul de care se plânge astăzi 
cabinetul din Viena este forma cam prea accentuată sub care mesajul de deschiderea 
Parlamentului român a afirmat rezistenţa României la cererile primitive ale Austriei. Nu 
atât interesele politice concrete ce se află în joc sunt cauza diferendului suspens în 
prezent, ci consideraţii de susceptibilitate şi de demnitate, şi în asemenea condiţii nu e de 
presupus că nu se vor putea găsi în curând mijloace de a-i pune capăt.
Conform cu cele de mai sus, indicate de organul cancelariei ruseşti, ,,Neue freie Presse" 
zice că, deşi conflictul diplomatic nu e înlăturat încă, regularea cestiunii în sine formează 
obiectul înţelegerilor dintre puteri, ceea ce lasă a conchide că şi incidentul de mai sus se 
va închide în curând . Soluţiunea ar consta în primirea propunerii Barrere, conform căreia 
cîte un membru al Comisiei Europene, după ordine alfabetică, va asista la şedinţele celei 
mixte.
[4 decembrie 1881]
[„ÎN ŞEDINŢA DE IERI A ADUNĂRII..."]
În şedinţa de ieri a Adunării a fost la ordinea zilei discutarea răspunsului la mesajul 
tronului. U . P. Carp a dat citire contraproiectului minorităţii, pe care l-am reprodus deja. 
D.G. Vernescu, luând cuvântul , se declară nemulţumit cu proiectul de răspuns al 
majorităţii, mai ales în ce priveşte cestiunea Dunării, face istoricul consfinţirii libertăţii de 
navigaţiune prin acte internaţionale succesive şi declară a nu putea vota proiectul daca 
guvernul nu va spune formal că voieşte a păstra supraveghearea poliţiei pe Dunăre.
D. Maniu declară că nu e satisfăcut nici de forma, nici de cuprinsul răspunsului 
majorităţii, dar conchide că trebuie votat.
D. Maiorescu, tratând cu toată rezerva cuvenită cestiunea Dunării, insistă în discursul său, 
pe care-l reproducem întreg mai la vale, asupra punctelor de reorganizare socială şi 
economică cuprinse în contraproiectul de răspuns al minorităţii. Adânca şi concentrata 
atenţie pe care Adunarea a dat-o cuvintelor sale era întreruptă numai de zgomotoase 
aplauze.
D. Carp a vorbit în cestiunea Dunării, declarând însă că nu angajează responsabilitatea 
nimărui prin părerile ce şi le-a format în privirea aceasta. Fiind de mai nainte siguri că 
cuvintele sale vor fi obiectul multor interpretări false şi substituţiuni de rea credinţă , vom 
reproduce în numărul viitor discursul întreg, siguri fiind că astfel vorbele autentice ale 
oratorului nu vor fi pricepute altfel decum le-a zis. Putem spune numai că nu primeşte 
nici o soluţiune care ar avea aerul de-a angaja ţara pentru sau în contra unei puteri vecine 
şi că numai o punere la cale care ar garanta, analog Tractatului de la Paris, neutralitatea 
teritoriului român merită sacrificii în favorul unui organ care să reprezinte interesele 
colectivităţii puterilor europene pe Dunăre.
Şedinţa de ieri a fost una din cele mai însemnate ale Adunării prin nivelul ridicat al 
discuţiunii şi prin importanţa ideilor nouă de reorganizare cari şi-au făcut intrarea pe 
arena luptei parlamentare.
[5 decembrie 1881] 
[„AM PUBLICAT ÎN NO. DE LA 2 DECEMVRIE..."]
Am publicat în no. de la 2 decemvrie al „Timpului" răspunsul prezintat de d. Maiorescu 
la mesajul tronului în numele minorităţii conservatoare a Camerei.
Acest răspuns cuprinde un program aproape complet de organizare interioară şi vine în 
momentul cel mai priincios spre a chema activitatea Corpurilor legiuitoare asupra 
cestiunilor celor mai importante ce ar trebui să le preocupe.
Adevărul este că în lupta ei seculară pentru a-şi redobândi independenţa România a 
negles prea mult această parte a activităţii publice.
Nu e vorba, legi de organizare interioară avem destule, ba încă avem prea multe; dar 
bărbaţii noştri de stat, preocupaţi cum au fost până acum de ideea cea mare a emancipării 
naţionale, n-au avut nici timpul, nici liniştea de spirit necesare ca să creeze un sistem de 
organizare care să izvorască din studiul profund şi conştiincios al trebuinţelor noastre 
locale şi care să fie potrivit cu puterile intelectuale şi cu mijloacele de avuţie ale 
populaţiunilor noastre.
Şi de aceea până acum mai mult am copiat legi de organizare străină, căutând a le localiza 
pre alocurea.
Şi două neajunsuri însemnate au izvorât din această organizaţiune prea complicată: de o 
parte multe legi nu se pot aplica decât foarte rău; iar, de altă parte, această organizaţiune 
este prea costisitoare.
Acum însă când preocuparea cea mare a românilor s-a terminat, din fericire, prin intrarea 
României în concertul european, este timpul să ne ocupăm mai serios de cestiunile cele 
grave ce ridică organizarea noastră din întru.
Şi de aceea, încă din ziua proclamării regatului, partidul conservator a cugetat să puie în 
vedere ţării un program complet de organizare interioară care să proceadă din nevoile 
noastre, să răspunză la trebuinţele noastre şi să fie în raport atât cu datinele şi cultura 
noastră cât şi cu mijloacele noastre de aplicaţiune. Şi un articol publicat în coloanele 
acestui ziar (la 21 martie 1881, nr . 64), îndată după proclamarea regatului, a căutat să 
demonstre necesitatea unui program complet de organizare în noul stadiu în care intra 
România.
Toate cestiunile rezumate în răspunsul prezintat de d. Maiorescu la mesajul tronului au 
fost dezbătute în sânul partidului.
Nu putem dar decât să ne felicităm că d. Carp a conceput ideea de a întruni într-un mod 
sistematic câteva din ideile fundamentale ce s-au agitat între membrii partidului ce 
reprezintăm , pe care d. Maiorescu le-a formulat şi le-a prezintat la deschiderea primei 
sesiuni parlamentare a regatului român.
Şi cu atât mai mult ne felicităm de aceasta cu cât cea mai mare parte din ideile exprimate 
în documentul de care vorbim nu sunt decât accentuarea în mod mai practic a ideilor ce a 
propagat totdeuna partidul conservator şi oarecum dezvoltarea ideii conservatoare însăşi.
Şi în adevăr partidul conservator a susţinut totdauna că orce sistem de organizare 
interioară în ţara noastră trebuie să ia ca punct de plecare Constituţiunea noastră însăşi, 
Constituţiunea în întregul ei.
Va să zică, de o parte monarhia constituţională şi egalitatea tuturor înaintea legii, 
democraţia în sensul cel adevărat al cuvântului ; iar de alta, reprezentaţiunea ţării prin 
patru colegii electorale, care însemnează predomnirea inteligenţei în afacerile politice şi 
dreapta cumpănire a tuturor intereselor în Corpurile legiuitoare.
Acesta [a] fost şi este punctul nostru de plecare.
Şi ţinta noastră a fost totdauna conservarea elementului naţional şi ocrotirea acestui 
element contra concurenţei escesive şi a propriei lui neprevederi . Fiece zi care trece ne 
convinge mai mult că aceasta trebuie să fie ţinta supremă nu numai a oricărui 
conservator, dar a oricărui român care vrea să aibă o ţară românească. Conservarea mai 
cu seamă a proprietăţii mici în mâna proprietarului român, conservarea meseriilor în 
mâna meseriaşilor români. Vom discuta dar împreună cu toţi acei ce primesc aceste idei 
eminamente conservatoare mijloacele practice de a ajunge la scopul dorit, dintre care mai 
întâi pe cele propuse în proiectul de răspuns al d-lui Maiorescu. 
Ca să poată elementul nostru românesc să iasă învingător din lupta cea mare pentru 
existenţa naţională ce ni se impune, mijloacele protectoare nu sunt fără îndoială decât un 
ajutor vremelnic : ridicarea nivelului intelectual şi dezvoltarea activităţii şi a bogăţiei sunt 
mijloacele fundamentale.
De aceea am cerut totdauna simplificarea mecanismului nostru administrativ şi credem că 
e bine să se împuţineze mai ales atribuţiunile comunei rurale, ca să poată să îndeplinească 
bine pre cele esenţiale: biserica, şcoala şi căile de comunicaţiune.
Şi de aceea încă demult partidul conservator s-a ridicat contra direcţiunii ce se dă 
tinerimii în şcoalele noastre, care a creat şi creează pe fiecare zi un fel de proletariat al 
condeiului, o adevărată plagă socială, şi a propus ca instrucţiunea publică să îndrepteze 
forţele vii ale naţiunii către ocupaţiunile, aşa de bogate şi aşa de necesare în organizarea 
societăţilor moderne, ale industriei şi comerţului.
Nu mai puţin partidul conservator a semnalat totdauna răul ce-l aduc fluctuaţiunile 
politice în buna administrare a ţării şi a cerut ca funcţionarii administrativi să prezinte 
garanţii serioase de aptitudine la intrarea lor în funcţiune, dar, odată intraţi, a cerut 
stabilitatea pentru toţi. În special în ce priveşte magistratura, formula în care d. Maiorescu 
a rezumat credinţele partidului conservator este cea mai nemerită şi o adoptăm fără nici o 
adăogire şi fără nici o restricţiune.
Acestea fiind ideile fundamentale ce se esprimă în documentul de care vorbim, noi 
credem că este un bun început pentru activitatea parlamentară a acestei sesiuni.
El va avea îndoitul folos de a chema atenţiunea publică asupra cestiunilor de îndreptare 
interioară, de la cari am fost distraşi prin evenimentele esterioare şi de a lămuri ideile 
partidelor şi a împrăştia nedomiririle cari au fost şi sunt sprijinul principal al partidului 
liberal, aşa de abil în a turbura apa şi în a calomnia pe adversarii săi.
Dar, pe lângă aceste idei de organizare interioară, credem că e bine să aducem aminte 
acestui Parlament care îşi începe lucrările sale ceea ce zicem în programul partidului 
conservator în 1880, că adică
trebuie să înfrânăm deocamdată orice dorinţe de îmbunătăţiri şi întreprinderi costisitoare, 
deoarece sporirea impozitelor a ajuns să atingă chiar forţele productive ale ţării şi 
asemeni dorinţe se traduc neapărat prin noi sarcine.
Nu mai puţin credem că este de datoria minorităţii din Cameră şi Senat, acum când are 
ocaziunea de a vorbi în mod solemn cu regele, să aducă la picioarele tronului plângerile 
ce se ridică din toate părţile ţării contra administraţiunii guvernului de astăzi.
Lumea este scandalizată de îmbogăţirea aşa de repede a câtorva din cei ce au mai multă 
acţiune asupra guvernului ţării! Abuzurile şi deşanţarea au fost denunţate în public chiar 
de către preşedintele Consiliului de Miniştri şi de preşedintele Camerei legiuitoare. Şi cu 
toate acestea demoralizarea [î]şi urmează cursul, oameni înfieraţi de opinia publică stau 
în capul departamentelor şi în capul judeţelor şi exemplul dat de sus s-a întins repede 
până în cele din urmă strate ale societăţii.
Cerând dar o bună organizare în întru nu trebuie să pierdem din vedere că legile cele mai 
bune nu pot da decât rezultate rele în mâni deprinse a le viola şi că, mai mult decât cele 
mai bune legi, o economie înţeleaptă şi o administraţie onestă pot ajuta la nălţarea 
claselor muncitoare şi la ocrotirea lor.
[6 decembrie 1881 ]
[„PUBLICĂM MAI LA VALE ..."]
Publicăm mai la vale discursul important rostit în şedinţa Adunării de la 4 decemvrie de 
către d.A. Lahovary.
Observăm numai că d. Ioan Brătianu, în lungul răspuns pe care l-au făcut opoziţiei 
întregi, s-a servit de-un mijloc de apărare obicinuit, deşi foarte uzat. 
Citează cuvinte din gura unor oameni politici ce nu sunt în stare a-l dezminţi ... pentru că au murit.
Citează de două ori pe Alexandru II al Rusiei.
Mort.
Pe baronul Haymerle.
Mort.
Pe ducele de Grammont .
Asemenea mort.
Ei bine, acest mijloc, propriu a interesa poate copii prin poveşti misterioase,  primul nostru ministru [î]l 
întrebuinţează totdeuna pentru a-şi crea un piedestal de mare patriot şi om politic în faţa copiilor majorităţii sale.
În ochii celor morţi d. I. Brătianu poate fi un celebru om de stat şi un mare patriot. Cestiunea e ce zic şi ce vor 
zice cei vii despre d-sa.
Pentru a controla vorbele atribuite de d. Brătianu celor răposaţi întru fericire trebuie ca cineva să fie nu spiritual, 
ci spiritist , şi să trăiască în ceea ce şcoala numeşte dimensiunea a patra. În dimensiunea a patra, cu escluderea celorlalte 
trei, d. Brătianu poate fi un om incomensurabil de mare.
 
[8 decembrie 1881]
 
 
[„ASUPRA STRĂINĂTĂŢII..."]
 
Asupra străinătăţii mai sobre citatele din dimensiunea a patra, din lumea spiritelor, pe cari le obicinuieşte d. 
Brătianu pentru a-şi combate adversarii săi vii, de carne şi de oase, nu prea fac efect. Amenda onorabilă făcută Austriei 
de primul nostru ministru nu e 'n stare a face nici o impresie asupra sferelor determinante din Viena.
 
Încă de ieri, zice „Fremdenblatt", am vorbit de declaraţiile d-lui Brătianu asupra mesajului tronului şi am găsit 
că sunt dictate de dorinţa de-a îndrepta lipsele de tact pe cari şi le-a permis guvernul din Bucureşti faţă cu Austro-
Ungaria. Nu depreţiem însemnătatea espresiunilor d-lui Brătianu, dar credem că, oricât or fi accentuând valoarea 
amiciţiei Austro-Ungariei pentru România, nu vor contribui decât puţin sau deloc la înlăturarea diferenţei iscate prin 
provocaţiunile mesajului. Nu i se dă o satisfacere monarhiei noastre prin vorbele frumoase ale ministrului - prezident 
din România; ba, cercetate cu atenţie şi în amănunţime, ele fac chiar efectul că d. Brătianu voieşte mai mult a ocoli 
satisfacţiunea decât a ne-o da. Mesajul tronului n-au fost rău înţeles în Austro-Ungaria, ci l-am înţeles din contra aşa 
precum l-au înţeles toată Europa, atât amicii cât şi adversarii noştri. Nu poate fi vorba de interpretare falsă şi, dacă 
are a le părea rău de ceva d-nilor din Bucureşti, nu e susceptibilitatea noastră, ci tonul provocator al mesajului. Dar, 
în loc d' a esprima o asemenea părere de rău franc şi leal, d. Brătianu se sileşte să impingă toată afacerea pe un teren 
fals; dintr-o afacere de onoare pendentă între cele două ţări şi guverne d-sa caută, a face un conflict între cei doi 
monarhi. Ţinând un elogiu la adresa Casei habsburgice , care face onoare cunoştinţelor sale istorice, ne asigură că n-
a avut un moment ideea ,,de a insulta pe împăratul Austriei". Ca şi când e cineva în Austro-Ungaria care să fi susţinut  
că mesajul de tron român a atins onoarea împăratului nostru. Din parte-ne nici n-am gândit la una ca aceasta, precum 
n-a gândit nimeni în Austro-Ungaria de-a face răspunzător pe regele Carol pentru lipsele de tact ale mesajului. D.  
Brătianu nu se sfieşte d' a trage pe suveranul său în dezbatere; dar pentru această curioasă manieră de-a pricepe 
datinele parlamentare esplice-se cu compatrioţii săi. Nici am întrebat, nici vom întreba vrodinioară în ce raport stă 
regele Carol cu mesajul tronului. Personal [î]l preţuim foarte mult pe regele Carol al României, dar, pentru a judeca 
provocările cari au ocazionat cunoscuta instrucţie ce i s-a dat contelui Hoyos, e absolut indiferent ceea ce simte regele 
Carol şi  familia Hohenzollern sigmaringen pentru Austro-Ungaria şi  pentru împăratul ei.  Pentru mesaj nu e 
răspunzător decât numai şi numai guvernul român, şi cu acesta, nu cu persoana regelui Carol, are a face cabinetul din 
Viena. Pricepem de ce azi [î]i pare rău d-lui Brătianu că l-a sfătuit pe suveranul său la un asemenea mesaj, dar  
mijlocul de-a  pune  capăt  încurcăturilor ce  i  le-a  creat  României  nu  consistă  deloc în  încercarea de-a  urni 
responsabilitatea de pe umerele sale pe-ale altuia, ci într-o declarare leală de părere de rău pentru provocările de cari  
s-a făcut vinovat cabinetul din Bucureşti faţă cu monarhia noastră.
 
Cât  de identice  sunt  instrucţiunile ce se dau organelor oficioase din Austro-Ungaria ne dovedeşte următorul 
pasaj din oficiosul ,,Pesther-Lloyd", care spune acelaş lucru în termeni mai energici:
 
Declararea făcută de ministrul - prezident Brătianu are poate intenţia de-a îmblânzi încordarea existentă, dar 
nu ni se pare deloc proprie de - a - şi atinge scopul. Din punct de vedere constituţional e chiar o monstruozitate. E un 
bun obicei constituţional ca pentru toate actele, faptele, hotărârile ori vorbele Coroanei să fie răspun -  
zător guvernul. D. Brătianu au întors teoria aceasta cu capu-n jos, punând Coroana înainte, pentru lucruri pe cari 
numai el însuşi le-a făcut şi pentru cari nu e în fond răspunzător decât iar numai el însuşi; ba are aerul de a voi să  
acopere propriile sale greşale cu numele inviolabil al unui monarh străin. Aceasta e o practică care, afară de 
avantajul comodităţii pentru d. Brătianu, are totul în contra sa: istoria, datina, tradiţia. A fost cu totul de prisos, am 
putea zice o necuviinţă, de-a pune Casa de Habsburg în legătură cu o afacere care e prea mică, prea meschină pentru 
a atinge această Casă suverană. Ceea ce avem de regulat cu Regatul României e o cestiune pendentă între România şi 
Austro-Ungaria. Demnitatea de stat a monarhiei austro-ungare a fost atinsă prin discursul de tron. Nu facem 
răspunzător pentru aceasta pe regele Carol, care-a pronunţat discursul, ci pe guvernul român, care trebuie să şi dea 
seama pentru el; şi avem un drept cu atât mai mare pentru aceasta de-a sfătui pe d. Brătianu să lase cu totul la o parte  
pe împăratul şi regele Francisc Iosif. Ni se pare apoi că e o 'ntorsătură rău întrebuinţată a d-lui Brătianu de-a vorbi 
de susceptibilitatea guvernului austro-ungar. Ceea ce-a împins pe guvernul nostru de-a mărgini în modul cunoscut 
relaţiile cu cabinetul român este stilul provocator al discursului care suspectează monarhia noastră şi al cărui text a 
fost tipărit. Aci nu poate fi vorba nici de susceptibilitate, nici de falsă interpretare şi orice părere de rău a d-lui Brătianu 
devine nesubstanţială şi nulă, daca nu se referă la faptul mai cu seamă, ba esclusiv regretabil , că cabinetul în a cărui 
frunte stă d. Brătianu a inspirat regelui, sub a d-sale responsabilitate, un mesaj care, după cuprins şi termeni era o 
insultă pentru Austro-Ungaria.
 
[9 decembrie 1881]
 
 
CATASTROFA DIN VIENA
[„ÎNTRE ALTE MULTE SCENE ..."]
 
Între alte multe scene sfâşietoare din noaptea fatală a incendiului se mai comunică următoarele:
 
Într-o familie unde părintele zace bolnav de doi ani rămâne soţia sa spre a-l îngriji, iar celor două fete li s-a  
permis să meargă la teatru, însoţite de mirele uneia din ele.
Acolo li s-a aprins o îngrozitoare lumânare nupţială . Nici una din cele trei persoane nu s-a întors şi mama a 
pierdut minţile.
Într-o altă casă erau iar două, domnişoare cari, cu alte două dame, s-au dus să audă Les contes d'hoffmann . 
Acasă a rămas bătrânul lor tată, aşteptând întoarcerea lor. Deodată se lăţeşte vestea că arde teatrul Ring, ajungând 
până în camera bătrînului. Un amic intră repede şi întreabă de fete ,,Du-te şi le adu", răspunde bătrânul înmărmurit 
pe scaun şi rămâne tot aşteptând . A doua zi el se pune a căuta şi deodată cade lovit de apoplexie. Fiind paralizat pe  
jumătate şi fără grai el zace acum şi face necontenit semn, chemând pe fiicele sale cari sunt înmormântate în flacări!
 
[9 decembrie 1881]
 
 
[,,ÎN  SFÂRŞIT RĂSPUNSUL LA MESAJ..."]
 
În  sfârşit  răspunsul la mesaj a fost prezintat M. Sale Regelui şi, daca ne pare rău că prin aceasta a scăzut 
importanţa discuţiilor Adunării, cată pe de alta să ne pară bine că i s-a luat presei pretextul de-a debita insinuaţiuni 
bizantine şi acuzări de cea mai  rea credinţă  . O adevărată silă ne cuprinde citind foile acelea —  neesceptând  pe 
,,Românul" — cari, pe faţă sau pieziş , acuză de trădare pe unii sau alţii din membrii Adunării.
Chiar azi, după atâta neadevăruri de-a rândul , ,,Românul" atribuie de ex. d-lui Carp cuvintele: ,,Să renunţăm la 
suveranitatea pe Dunăre".
Ei bine, această afirmare e un monstruos neadevăr. O afirmare ipotetică precum a fost aceea a d-lui Carp are 
totdeuna două părţi; a lăsa partea întâia  afară, condiţia ipotezei, şi a enunţa numai pe [a] doua va să zică a spune 
neadevărul ommitendo . 
Iată ce-a zis d. Carp.
 
În mintea tuturor s-a născut sentimentul unei nesiguranţe mai mari (de la proclamarea Independenţei încoace) şi cu toţi am 
cerut pe lângă recunoaşterea neatârnării şi declararea de neutralitate. N-am putut obţine nimic. N-am obţinut nimic în mod direct, 
dar în mod indirect cred că lucrul nu este cu neputinţă. Dacă punem Dunărea sub scutul unui areopag european realizăm dorinţa 
ţării de neutralitate.
Faţă cu această idee n-am fi oare în drept să zicem: Să  jertfim  unele din drepturile noastre suverane ca să  obţinem 
protecţiunea Europei întregi şi să nu ne aflăm izolaţi faţă cu doi vecini puternici . . . ?
Dar să mă pun în ipoteza că nu putem obţine pe Dunăre o neutralitate. Vă declar că n-aş putea primi nici o comisiune în care 
m-aş afla izolat faţă cu Austria sau cu Rusia, n-aş primi nici o comisiune în care aceste două puteri s-ar afla singure faţă cu noi . . . 
Faţă cu o astfel de comisiune (mixtă) nu voi face concesiunea ce aş face-o Comisiunii Europene şi aş revendica sus şi tare dreptul de 
a aplica regulamentul pe teritoriul meu.
Iată dar modul cu totul condiţional în care d. Carp înţelege a ceda colectivităţii puterilor europene, în schimbul 
declarării de neutralitate, garantată de aceeaşi colectivitate.
,,Românul" schimbă această declarare ipotetică în una categorică, imperativă chiar: ,,Să renunţăm la suveranitate 
pe Dunăre!".
Aceasta n-a spus-o nimeni şi e o invenţie şi neadevărată şi intenţionată , deci îndoit de culpabilă din partea 
organului guvernamental.
Nu mai vorbim de alte foi, cari, înainte de-a fi ieşit discursul tipărit în „Monitor", l-au şi numit pe orator ,,spion " 
al Austriei sau al Prusiei sau a mai ştim cui?
Nu le spunem toate acestea pentru că ar fi ceva nou. Am ajuns în ţara asta ca orice străin venit de două - trei zile, 
ca toată plebea transdanubiană şi toate veniturile Apusului, întreprinderi de foi de negoţ cărora jure gentium ar trebui să 
li se interzică de-a face politică într-o ţară ce nu-i a lor, să arunce pe orice român ce nu stă sub inspiraţiile sub cari ele 
stau epitetul de trădător. În mlaştina aceasta de scurgere pentru toate putrejunile orientale şi occidentale, în acest otel 
malfamat care se numeşte ,,România" străinii vor să ne înveţe cum să păstrăm întregi dreptăţile şi hotarăle ţării şi, ceea 
ce-i mai rău, d. Ion Brătianu nu pregetă nicicând de-a se pune în capul acestei plebe şi a ţinea isonul, împreună cu 
,,Pseudo - românul " său, unor asemenea nedemne şi neomenoase insinuaţiuni.
 
[10 decembrie 1881]
 
 
[„DAC - AM PREGETAT ..."]
 
Dac - am pregetat pân' acum a vorbi despre incidentul regretabil al publicaţiunii unor documente diplomatice din 
partea fostului ministru plenipotenţiar al României la Paris cauza e că voiam să vedem virtuţi mai gingaşe decât a 
noastră ieşindu-şi din fire pentru acest act. Virtutea noastră prea e solidă şi din topor pentru a dezaproba din orice punct 
de vedere pe omul carele, muşcat de căţeluşul blond al d-lui Brătianu, în stare de turbăciune , se apără cu ce poate.
Niciodată insultă mai gravă nu s-a adus miniştrilor plenipotenţiari ai României şi ai persoanei regelui decât 
aceea adusă de blondul d. Stătescu, ministru al desfacerilor din afara, d-lui Callimach catargiu .
A acuza pe un om de însemnătatea d-lui Callimach catargiu că ar fi neglijat interesele ţării înseamnă a-l provoca 
să se apere, deşi nu aprobăm mijloacele de apărare.
Cititorul cată să ştie că d. Stătescu a căutat scandalul cu lumânarea .
Pentru un ministru de esterne care nu l-ar fi căutat existau mijloace destule spre a depărta pe d. Callimach 
catargiu din post şi a-i face loc interesantului Pherekydes, şi mijlocul cel mai simplu, cel mai puţin zgomotos, era de-a 
primi demisia ministrului plenipotenţiar, pe care acesta o dăduse demult. 
Daca dar găsim esplicări pentru publicarea în cestiune, considerând mai cu seamă provocarea venită din partea 
d-lui Stătescu, justificări nu găsim, o mărturisim cu părere de rău.
E prea adevărat că în ţara în care eroii militari ai lui 11 fevruarie şi prezidenţii de republică ploieşteană ajung 
oameni mari, în care ilustrarea tradării merge alături cu dispreţuirea şi înjosirea meritului, un om nu are, pentru 
împlinirea datoriei sale oricât de grele ar fi, decât razimul propriei sale conştiinţe, unită cu amărăciunea de-a nu fi 
niciodată preţuit . Acesta e blăstemul tuturor demagogiilor din lume, al demagogiei noastre străine îndeosebi. E prea 
adevărat că lucrurile au ajuns la noi mai departe decât în Franţa, unde zeci de ani de serviciu credincios pentru stat se 
'ncheie c-o condamnare pentru plata de cheltuieli de judecată, ca la d. Roustan , şi că ingratitudinea cea mai neagră 
aşteaptă pe omul datoriei, pensiile reversibile însă pe fanarioţii cari din conspiraţie şi trădare şi-au făcut o meserie. 
Toate acestea sunt adevărate, precum e adevărat că tot ce e sterp ca inteligenţă şi viermănos ca morală ajunge repede 
sus sub domnia roşie.
Deci adevărat este că d. Callimach catargiu n-ar fi găsit răsplata patriotismului său decât în conştiinţa sa proprie 
şi în stima smulsă cu de-a sila conştiinţei d-lui Stătescu, o stimă pe care chiar acest om pervers trebuie s-o aibă în 
fundul sufletului său, spre pedeapsa perversităţii sale şi pentru a simţi ce mic este, dar pe care, se 'nţelege , nu va 
mărturisi-o niciodată.
Dar oare aceasta e România pentru care cineva lucrează? Oare numai România timpilor lor era aceea pentru care 
lucrau români? Oare prezentul şi numai prezentul determină actele unui om? Desigur că gloria partidului roşu nu merită 
un sacrificiu, o picătură de sânge românesc, precum nu merită un ban românesc. Desigur că domnia strivitoare şi 
ucigaşă de populaţie a acestui partid de venetici nu merită nici o jertfă din partea cuiva şi ar merita din contra 
învăţămintele lui Vlad Vodă Ţepeş ... Dar deasupra mizeriei actuale stăpâneşte liniştit steaua neamului românesc, 
aprinsă trecutului şi viitorului nostru. Nu pentru otelul actual renunţă cineva la o satisfacere îndreptăţită, ci pentru patria 
viitoare.
Iată dar de ce nu aprobăm mijlocul de apărare în cestiune.
Pe de o parte se poate ca această publicare să atingă interesul ţării în cestiunea Dunării, pe de alta cabinetele 
străine pot să susceapă o neîncredere puţin îndreptăţită faţă cu corpul nostru diplomatic şi să nu-l crează îndestul de 
discret spre a intra în tratări cu dânsul . Personal, d. Callimach catargiu are fără îndoială cuvânt , dar ca ministru 
plenipotenţiar nu. Cât despre persoana sa, a dovedit asupra oricării îndoieli că a apărat interesele ţării în cestiunea 
Dunării, însă acest merit pierde din valoarea lui prin publicarea de documente, căci în linia întâia desigur nu poate fi 
vorba de persoana sa şi mai puţin de aceea a d-lui Stătescu. Şi chiar daca n-ar exista inconvenientul întâi , chiar daca 
cestiunea Dunării n-ar fi deloc atinsă prin publicaţie, posibilitatea numai de-a aduce discredit corpului diplomatic e un 
neajuns îndestul de însemnat pentru a fi putut opri publicarea în cestiune.
Era fără îndoială un sacrificiu mare din partea unui bărbat onest de-a renunţa de la această satisfacere, un 
sacrificiu pe care numai d. Stătescu nu putea să-l merite. Dar, precum am zis, e vorba de o ordine de lucruri superioară 
persoanelor, superioară prezentului [î]ntreg, din al cărei punct de vedere suntem cu părere de rău siliţi a nu admite o 
satisfacţiune care ar putea să implice în ea atingerea unui interes general.
 
[11 decembrie 1881]
 
 
[„PRECUM ILUSTRUL D. GIANI..."]
 
Precum ilustrul d. Giani, o personalitate pe cât de profundă pe atât de măreaţă a partidului roşu, se visează în 
Cameră exercitându-şi meseria de advocat şi se adresează deputaţilor cu esclamaţia ,,D-nilor judecători!", tot astfel 
ilustrul d. Stătescu, ca minis- 
tru al afacerilor străine, se simte asemenea pledând , şi-n loc de-a căuta să dea lămuriri în cestiunea dunăreană d-sa 
caută pur şi simplu să dovedească contrariul de ceea ce-a zis apărătorul părţii adverse . Partea adversă e ... ţara, al cărei 
ministru este d. Stătescu. Ce face însă asta? Lucrul de căpetenie este nu ca ţara să aibă dreptate, ci ca advocatul Stătescu 
să înduplece pe judecători în contra opiniunilor părţii adverse .
Astfel, pe când d. Vernescu sau alţii din Cameră pun în discuţie modul în care Europa îşi poate exercita dreptul 
de supravegheare pe Dunăre, fără a atinge suveranitatea statelor ţărmurene, d. ministru de esterne, într-o pledoarie ce 
ocupă nouă coloane ale ,,Monitorului", dovedeşte că acest drept este direct şi nici ne e permis a-l pune în discuţie. Nu 
supraveghearea diplomatică o vrea d-sa, ci supraveghearea directă prin organe anume a străinătăţii.
Nu prejudecăm cestiunea. Dar în orice caz e ciudat a vedea pe un ministru al României punându-se din capul 
locului pe terenul celor mai largi concesiuni în materia supravegherii şi nedându-şi seama că ar putea să existe moduri 
de supravegheare în care să se strecoare elemente de suprematizare cu totul de altă natură.
În pledoaria sa d. Stătescu nu se sfieşte de-a spune chiar cîte un neadevăr.
Astfel zice:
 
Nu se declara ieri aicea, de opoziţiunea conservatoare, prin organele ei autorizate, că daca Comisiunea riverană pe această 
parte a fluviului s-ar constitui în certe condiţiuni şi s-ar admite în sânul ei, pe lângă delegatul Austriei şi acela al Rusiei, şi al unei a 
treia mari puteri, nu ar vedea nici un inconvenient să dea acestei Comisiuni nu numai supraveghearea, dar şi dreptul de-a aplica 
reglementele şi a face poliţia efectivă a navigaţiunii în apele şi porturile noastre?
Noi credem opiniunea aceasta neîntemeiată şi abătută de la tractate.
 
Iată lucruri ce nu le-a susţinut nimeni, nici ieri, nici alaltăieri, încât e nespus de comod de-a declara neîntemeiate 
şi abătute de la tractate opinii ce nimenea nu le-a enunţat.
Iată ce s-a zis în adevăr:
 
Pe lângă aceste două puteri (Austria şi Rusia), cari ar avea deopotrivă drepturi (în Comisia Mixtă), ar trebui să căutăm o a 
treia, căreia sunt gata sa-i dau şi prezidenţia. Faţă însă cu o astfel de comisiune nu vom face concesiunea ce aş face-o Comisiunii 
Europene şi aş revendica sus şi tare dreptul de-a aplica regulamentul pe teritorul meu.
 
,,A revendica sus şi tare pentru ţară dreptul de-a aplica regulamentul pe teritoriul român" înseamnă, după opinia 
d-lui Stătescu, a da acest drept Comisiei. Iată modul puţin conştiinţios în care se citează la noi opiniile adversarilor 
politici.
 
[12 decembrie 1881]
 
 
[„CU AROGANŢA CUNOSCUTĂ . . ."]
 
Cu  aroganţa  cunoscută a foilor ungureşti, care stă cu totul în disproporţie cu însemnătatea statului şi rasei 
maghiare, şi cu un amestec de espresii de rând caracteristice pentru elementul semitic care face politică în Ungaria, 
oficiosul ,,Pesther Lloyd" revine din nou asupra conflictului austro - român , vorbind în chipul următor:
 
Dac' ar fi vorba numai de mojicia regală română n-am mai pierde nici un cuvânt asupra afacerii şi am putea aştepta cu 
linişte ca Ministerul de Esterne să-şi procure satisfacţiunea ce i se cuvine în toate împrejurările. Însă insulta în faţa căreia monarhia 
noastră stă într-o poziţie comică, de neputinţă este espresia caracteristică a unui întreg sistem de inconveniente nepilduite , a unui 
sistem care, prin concursul nostru din nenorocire, sapă poziţia noastră din Orient, ba face precarii până şi relaţiunile noastre cu 
cabinetele europene. Când , după ani de muncă, prin acte de abnegaţie şi sacrificii, ajungem a stabili cu puterile mari ale Europei 
relaţiuni clare şi hotărît determinate, e destul ca unul din micile state din Balcani să ne stea 'mpotrivă c-o arogantă îndrăzneală, 
pentru ca să se desfăşoare numaidecât nu numai întregul problem al politicei noastre orientale, ci chiar acela al  
relaţiunilor noastre europene. Cine stă dindărătul vasalilor eliberaţi, cine-i mânâ 'nainte ? Această întrebare ni se  
impune de sine şi e de natură a arunca o umbră întunecoasă asupra celor mai clare din relaţiunile noastre. De azi pe 
mâni se turbură orizontul nostru asupra situaţiei europene şi abia mai putem distinge cu siguranţă cine e amic, cine 
adversar.
Voim să primim o asemenea poziţie? Iată lucrul asupra căruia cată să ne desluşim cât de curând . Voim în 
adevăr să ne aranjăm astfel încât întreaga noastră politică europeană să atârne de bunul plac al României, Serbiei, 
Bulgariei sau al Muntenegrului ? Protectoratul de care se bucura unul sau altul din sateliţii balcanici să atingă când 
atitudinea noastră faţă cu Germania, când relaţiile noastre cu Rusia şi cu Marea Britanie, ori de cîte ori i-ar veni în 
gând României sau Serbiei de-a se purta arogant cu noi? Voim oare să dăm acestor naţionalităţi interesante puterea 
de-a influenţa direct ori indirect soarta Austro-Ungariei? C-un cuvânt voim ca tocmai în punctul acesta să intrăm în 
moştenirea Turciei? Cu consideraţiunile acestea avem să ne ocupăm, şi rezultatul lor trebuie să fie determinant şi în 
cearta cu România. Credem că, în cestiunea aceasta, răspunsul nu poate fi decât unul. Aceasta e ca, fără grijă pentru 
firele ce se ţes încoace şi încolo între statele balcanice şi vreunul din cabinetele europene, să nu dăm ascultare nici  
unei alte consideraţii în fiece caz singular decât cerinţelor demnităţii noastre de mare putere. Precum nu trebuie să 
îngăduim în nici o împrejurare europeizarea vreunui litigiu dintre noi şi micele state învecinate, tot astfel nu trebuie să 
judecăm asemenea incidente din punctul de vedere al conexităţii cu situaţia europeană. Afacerea noastră  cată s-o 
reprezentăm noi singuri şi e treaba noastră de-a pedepsi aroganţa împotriva noastră a micilor state vecine. Daca în 
respingerea unor asemenea escese vom lucra numai o singură dată sub influenţa dispoziţiunilor europene am pierdut 
jocul pentru totdauna şi cată să ne pregătim ca din an în an să fim supăraţi de acele organisme , cari n-au ce pierde, 
nici măcar şira spinării.
 
Iată ce avem de ascultat din partea organului oficios unguresc. Bange machen gilt nicht zice un proverb nemţesc. 
Numai daca n-am şti în ce disproporţie stă lăudăroşia maghiarilor cu puterea lor insanităţile statistice ale organelor lor 
ar avea poate oarecare efect asupră-ne.
Din nefericire pentru oficiosul de la Pesta nu vom fi niciodată în situaţia de-a avea de regulat singuri cestiunile 
dintre noi, deşi chiar în cazul acesta nu prea suntem în stare a suscepe teamă de vitejia maghiară.
Vitejia la .. . distanţa cuvenită e un lucru comod şi admirabil. De aproape nu prea e de seamă. Cânele care latră 
mult nu muşcă, zice un proverb, şi prea fac gură foile ungureşti pentru ca dinţii să nu le fie parte scoşi demult, parte 
ştirbi.
 
[13 decembrie 1881]
 
 
[„CONTELE HOYOS SOSIND LA VIENA ..."]
 
Contele  Hoyos sosind  la Viena,  unde a fost  chemat  de ministrul de esterne  pentru a raporta, oficiosul 
„Fremdenblatt" crede că va afla în curând daca sunt întemeiate speranţele pentru o încurândă restabilire a relaţiilor 
amicale la cari o îndreptăţeau cele mai nouă informaţiuni din Bucureşti.
 
Multe ştiri, urmează oficiosul vienez, indicau că în adevăr d-nii din Bucureşti pun mare preţ pe înlăturarea 
încurândă a incidentului provocat de discursul tronului. Nu numai că organul declarat al cabinetului din Bucureşti se 
servă de un limbaj plin de afecţiune pentru monarhia noastră, dar şi din vizita pe care d. Brătianu a făcut-o  
ambasadorului nostru înainte de a părăsi Bucureştii se poate conchide că sferele conducătoare din România s-au 
lămurit asupra seriozităţii situaţiei şi au hotărît a şi lucra conform cu ea. Vor fi decis sau nu încă modul în care să dea 
satisfacţiune monarhiei noastre? Nu ştim. Dar credem a putea admite că d. Brătianu s-au lămurit pe deplin ce puţin  
preţ au pus sferele determinante de la noi pe declaraţiunile făcute de d-sa acum opt zile în Camerele române. Contele 
Hoyos desigur nu l-a lăsat în îndoială că guvernul nostru nu a putut găsi o satisfacţiune suficientă pentru necuviinţele 
din discursul de tron în evazivele consideraţiuni istorice cari ocoleau esenţa lucrului pe cari le-au făcut d. Brătianu cu 
privire la însemnătatea monarhiei noastre pentru naţiunea română. Singur faptul că ambasadorul a fost chemat la 
Viena pentru a face raport era o dovadă îndestul că în sferele hotărâtoare opinia despre insuficienţa declaraţiunilor d-
lui Brătianu era aceeaşi ca şi opinia publică din amândouă jumătăţile monarhiei.
Mult au trecut de când organele celor mai diverse partide de dincoace şi de dincolo de Leitha n-au judecat atât 
de în acord asupra vreunei cestiuni ca în cazul de faţă. Atitudinea pe care au observat-o foile dirigente ale tuturor 
partidelor faţă cu acea ,,causerie " istorică, dar prea puţin politică a d-lui Brătianu a fost o dovadă cât de exact a 
judecat guvernul nostru când au văzut în întorsăturile ciudate a discursului de tron o atingere a respectului datorit 
monarhiei noastre. 
Ţie seama de aceasta şi ,Le Journal des debats" şi ,,Le Nord" din Bruxelles, care, referindu-se la un articol  
din ,,Fremdenblatt", se mirau cum de n-am putut găsi în discursul de vineri al d-lui Brătianu o satisfacţie suficientă 
pentru lipsele de tact ale discursului tronului. Speranţa pe care o esprima foaia rusească ce apare în Bruxelles, cumcă 
cabinetul din Viena, în contra manierei noastre de a vedea, se va declara mulţumit cu declaraţiunile d-lui Brătianu, a  
fost înlăturată prin fapte. Avem cu atât mai puţine motive de a intra într-o polemică cu ,,Le Nord" cu cât n-am tăgăduit 
orice însemnătate discursului d-lui Brătianu, precum susţine acea foaie. N-am putut vedea în ea o satisfacţiune 
suficientă  şi  împărtăşim  părerea aceasta cu majoritatea mare a  acelei populaţii din  Austro-Ungaria care se 
interesează de politică. Convingerea aceasta a câştigat - o şi ,,Le Journal des debats" din citirea gazetelor austriace şi 
se arată rău dispus pentru aceasta. Adresându-se direct la ,,Fremdenblatt", foaia franceză ne spune că, de vreme ce,  
după propria noastră părere asupra conflictului, ordinul dat contelui Hoyos de a suspenda relaţiile sale personale cu 
guvernul din Bucureşti nu are a face cu cestiunea dunăreană, am putea să ne mulţumim cu declaraţiunile d-lui 
Brătianu, căci, daca provocaţiunea a fost numai platonică, nici satisfacţiunea nu trebuie [să] fie astfel. Logica acestui 
raţionament e cu totul nepricepută pentru noi. Nu urmează deloc că provocaţiunea a fost platonică din faptul că 
guvernul nostru nu pune în legătură esenţa meritorie a cesiunii dunărene cu afacerea de onoare ocazională prin 
discursul tronului. Platonismul nu e nicăiri mai puţin la locul lui decât în afaceri de onoare. Nu cunoaştem insulte 
platonice şi prin urmare nici satisfacţiuni platonice şi ne mirăm că tocmai o foaie franceză ne dă o asemenea lecţie 
despre afaceri de onoare.
Nu cerem de la România un lucru ce n-ar fi echitabil. Nu facem cabinetului din Bucureşti pretenţiuni cari ar 
putea să-i atingă onoarea. După cât ştim — şi credem a fi bine informaţi în punctul acesta — cabinetul vienez n-au  
făcut nici o cerere în Bucureşti în privirea satisfacţiunii exigibile pentru mesajul tronului. Cu totul din vânt e  
aserţiunea pe care-o întâmpinăm într-o telegramă din Praga a ,,N[oii ] prese libere", care zice că, după asigurări 
oficioase, demisiunea d-lui Brătianu ar fi singurul mijloc al unei învoieli pacifice cu România. ,,Noua pr [esă] liberă" 
însăşi pune-n îndoială aserţiunea corespondentului ei; şi-n adevăr are cuvinte pentru aceasta, cu toate că o telegramă 
din Viena a ziarului ,,Politik" (din Praga) declară fără nici o rezervă că, în sferele Ministeriului de Esterne, 
demisiunea d-lui Brătianu e considerată ca singurul mod al unei înlăturări pacinice a diferenţelor dintre Austro-
Ungaria şi România. După toată probabilitatea corespondentul ,,N[oii ]. pr [ese] libere" şi-au luat înţelepciunea din 
telegrama ziarului ,,Politik", dar n-a avut cuvânt de a vedea în ea o comunicaţie din sfere guvernamentale. Ştirea 
din ,,Politik" a influinţat-o tot atât de puţin Ministerul de Esterne ca şi articolele provocatorii pe cari organul boem le 
aduce din când în când în contra actualului ministeriu sîrbesc, pentru a face bucurie d-lui Ristici. Dar acestea în 
treacăt. Repetăm că din partea cabinetului nostru nu i s-au pus guvernului din Bucureşti nici un fel de condiţii de la  
îndeplinirea cărora ar atârna închiderea incidentului. Rezultă din toate că Ministerul nostru de Esterne lasă la libera 
apreciare a sferelor guvernamentale din România de-a găsi modul propriu pentru a restabili vechile relaţiuni amicale 
între România şi monarhia noastră; dar se 'nţelege de sine că satisfacţiunea trebuie să fie leală, şi fără rezervă şi să  
corespunză cu uzanţele diplomatice ce există între state suverane şi cu poziţia de mare putere a Austro-Ungariei. 
 
[15 decembrie 1881]                                                 
 
 
[,,AGENŢIA HAVAS S-A GRĂBIT..."]
 
Agenţia Havas s-a grăbit se vede a împărtăşi lumii uimite că d.  Callimach catargiu  s-ar fi făcut vinovat de 
sustragere şi divulgare de importante documente diplomatice, o acuzare pe care a ridicat-o cele mai gingaşe şi mai 
fragile virtuţi ale Adunărilor noastre, d. Fleva în Cameră şi Cato în Senat. . .Cato al României: d. P. Grădişteanu.
În urmarea acestora fostul ministru plenipotenţiar a adresat foilor din Paris o scrisoare, reprodusă a doua zi de 
foile germane, prin care reduce mult valoarea aserţiunilor celor două virtuţi, afişate cu nepilduită candoare în Corpurile 
noastre legiuitoare.
Scrisoarea, datată din Paris, 20 decemvrie, se rosteşte astfel:
 
Jurnalele reproduc o depeşă din Bucureşti care anunţă că m-am făcut vinovat de sustragerea şi de divulgarea 
unor importante documente diplomatice.
Permiteţi-mi să am recurs la publicitatea de care dispuneţi pentru a esplica această noutate şi a o reduce la  
proporţiunile ei adevărate.
Pentru a justifica revocarea mea recentă din postul ce-l ocupam la Paris guvernul d-lui Ioan Brătianu m-a 
acuzat de a fi compromis, prin grave neglijenţe în îndeplinirea misiunii mele în Anglia, interesele ţării mele în 
cestiunea Dunării.                                                             
Onoarea mea era atacată. A trebuit să răspund, publicând o corespondenţă schimbată în acea epocă între d. 
Brătianu şi mine, care espune vederile noastre reciproce asupra purtării ce se cuvenea a se ţine. Ea nu trădează 
încrederea nici unui guvern, nu destăinuieşte nici un secret de stat ea constată pur şi simplu că mi-am făcut datoria.
 
Primiţi etc. 
Considerând lucrul mai de aproape, d. Ioan Brătianu îndeosebi n-ar avea tocmai cuvânt să se supere de 
publicarea în cestiune. Depeşă de fericită concepţie prin care recomandă ambasadorului o atitudine defensivă în 
cestiunea dunăreană, atât de defensivă încât [să] se învârtească pe terenul recunoscut şi mlăştinos al promisiunilor 
Boerescu, l-a curăţit atât de deplin în faţa Austro-Ungariei încât d-nii de la Viena, deşi fac oarecari greutăţi în privirea 
satisfacţiunii ce va fi silit [a] da, totuşi dau acestor greutăţi mai mult aerul unor cochetării din esces de virtute decât al 
unor îngrădiri serioase.
Daca poate fi cineva supărat e numai d. Boerescu. Arareori s-a văzut o atât de completă lipsă de idei în materie 
internaţională ca în depeşa prin care marele om de stat recomandă o atitudine atât de espectativă şi de tăcută încât nici 
să nu se bage de seamă că există o cestiune dunăreană. Surprins asupra profundităţii planurilor sale, pline de meşteşug 
şi adâncime , d. Boerescu a şi exprimat via sa indignare asupra acestei publicaţiuni.       
Dar aceste supărări nu ne prea privesc. Singura cestiune care ne preocupă este daca d. Callimach catargiu nu se 
înşală cumva când crede că publicaţiunea sa e cu totul inofensivă în privinţa părţii meritorie a cestiunii Dunării.
În hârtiile publicate se citează numele unui consiliar al M. Sale Britanice şi i se atribuie, deşi nu tocmai cu toată 
preciziunea, oarecari vederi proprii în cestiunea dunăreană. Fără îndoială Austria putea cunoaşte acele vederi şi pe alte 
căi decât publicarea de documente române şi, daca nu i se spune nimic nou Austriei şi nimic poate ce-ar fi avut a 
tăgădui însuşi ministrul englez, totuşi calea puţin uzitată a publicării premature de documente nu credem că ar conveni 
tocmai mult puterii care au avut bunăvoinţa de-a ne sprijini cu oarecare căldură în cestiunea aceasta.
Fără a împărtăşi indignarea de comedie a virtuţilor gingaşe, întoarse şi pe dos şi pe faţă, a ilustraţiunilor 
parlamentare din partidul roşu, totuşi credem că fostul ministru plenipotenţiar ar fi făcut mai bine să amâne o 
satisfacţiune atât de lesne de căpătat, deşi recunoaştem toată gravitatea provocării şi toată falsitatea situaţiei sale faţă cu 
lumea în care trăieşte, dacă şi-ar fi impus tăcere.
 
[16 decembrie 1881]
 
 
[,,«ROMÂNUL» NE FACE O IMPUTARE. . ."]
 
,,Românul" ne face o imputare gravă din buna opinie pe care ziarul izraelit ,,Apărătorul''' pare a fi având despre 
partidul conservator. Nu ştim ce-o fi zis ,,Apărătorul", căci am scăpat din vedere articolul în cestiune şi numai pe 
citatele ,,Românului" nu ne putem întemeia; dar daca a luat act de repetata noastră declarare că nu urâm pe evrei 
desigur de adevăr a luat act.
Marile fenomene sociale se întâmplă , după a noastră părere, într-o ordine cauzală tot atât de necesară ca şi 
evenimentele elementare şi daca nu putem zice că avem ură în contra ploiei , chiar când cade prea multă, sau contra 
ninsorii , tot astfel nu ură putem simţi pentr-un eveniment atât de elementar ca imigraţiunea în mase a unui element 
etnic care-a contractat anume apucături economice ce nu ne convin, sub persecuţiile altor popoare. Dar totodată nici o 
minte serioasă nu poate pretinde ca poporul nostru, cel nevinovat în chestie, să poarte urmările nefaste ale persecuţiilor 
ce izraeliţii au avut a le suferi de la alţii. Alte popoare i-au oprit de la meşteşuguri, deci s-au dedat cu negoţul şi, 
neajungând acesta, cu specula mai ales; de aci nu urmează că putem suporta un element prea numeros, a cărui 
ocupaţiune de căpetenie să nu consiste în producţiune de valori intrinsece , ci în producerea de valori de loc şi de timp 
numai, precum se numeşte, cam eufemistic, precupeţirea şi colportajul.                                     
Izraeliţii în numărul în care sunt astăzi constituie o putere de a cărei acţiune cată neapărat să se ţină seamă. A 
face să nu existe această putere nu stă în facultatea omului 
de stat, precum nu poate cineva desfiinţa  Dâmboviţa  ori Ialomiţa; cestiunea nu poate fi  decât  a o face în adevăr 
folositoare.
Precum un râu de munte îneacă nefiind supus voinţei determinante a omului, pe când cu albia regulată el poartă 
vase şi devine un izvor de înavuţire pentru câmpiile ce le petrece, astfel şi un element etnic care ar lăsa curs liber numai 
instinctelor sale ar fi periculos, pe când abătut în albia unei munci liniştite şi productive ar deveni folositor patriei lui 
adoptive şi, cu vremea, ar ţine poate la pământul ei sfânt tot cu atâta tragere de inimă ca şi urmaşii acelor războinici 
păstori cu puternice şi încăpătoare cranii cu cari Radu şi Dragoş au cuprins câmpiile Moldovei şi ale Ţării Româneşti.
O serioasă reorganizare socială şi apărarea meserielor de concurenţa articolelor gata importate din străinătate, 
aşadară măsuri interne, combinate cu alte vederi de politică economică decât ale absolutului liber schimb cari au domnit 
pân - acuma  ar fi poate în stare de-a ocupa braţele şi inteligenţele celei mai nouă imigraţiuni cu o lucrare mai 
folositoare şi mai spornică  decât  precupeţirea  spirtului  , care-n ultima linie nu se poate face  decât  în detrimentul 
sănătăţii şi bunei stări a celei mai importante părţi a poporului românesc, a ţăranului.
Cestiunea de căpetenie pentru istoria şi continuitatea de dezvoltare a acestei ţări este ca elementul românesc să 
rămâie cel determinant, ca el să dea tiparul acestei forme de stat, ca limba lui, înclinările lui oneste şi generoase, bunul 
lui simţ, c-un  cuvânt  geniul lui să  rămâie  şi pe viitor norma de dezvoltare a ţării şi să pătrundă pururea această 
dezvoltare. Voim statul naţional, nu statul cosmopolit, nu America dunăreană. Voim ca stejarul stejari să producă, nu 
meri pădureţi .
Arta de stat a d-lui C. A. Rosetti a consistat din contra a face pe român să semene cu orice parte a străinătăţii mai 
mult decât cu el însuşi; să semene a francez, a englez, a neamţ, numai a român nu.
Noi credem că, mănţinându-se cu statornicie punctul de plecare al statului naţional, e mai mult ori mai puţin 
indiferent daca oamenii cari supun dezvoltarea lor proprie dezvoltării naţionale a României sunt în orice caz de origine 
pură traco - romană , sau daca într-un număr de cazuri aceasta origine nu este atât de proprie.
Astfel d-nii Mandelbaum şi Rosenbluth pot fi atât de români ca şi Giani, Carada ori Pherekydes, căci ce mi-e 
Mandelbaum , ce mi-e Pherekydes? Că unul o fi originar din  Tarnopol  , altul din Epir, în ce mi-e preferabil unul 
celuilalt?
Ba cine ştie? Poate chiar  presupusul Mandelbaum  ar fi mai  exigent  faţă cu sine însuşi pentru a aspira la 
portofolii ministeriale decât Pherekydes; ar învăţa poate mai mult şi ar cântări cu mai mult scrupul valoarea sa proprie, 
intelectuală şi morală, până a râvni atât de sus.
Aşadar ce ne impută foaia guvernamentală? Că nu punem pe românii ,,Românului" mai presus decât pe cei cari 
aspiră a deveni poate mai buni români  decât  cei de sus? Că nu punem Caradalele mai presus de  Mandelbaum  ori 
Feigelstock ? Pentru că au nume străine? Egal de străini ca origine, egal de improductivi ca elemente economice şi de-o 
valoare socială egală, noi nu găsim nici un cuvânt pentru a decerne superioritatea unuia sau celuilalt.
E însă pentru noi sigur şi netăgăduit că actualul sistem de exploatare economică poate face loc, sub domnirea 
altor idei, unui sistem de armonie a intereselor, că în locul speculei poate veni industria şi anume industria aceea care 
întregeşte  activitatea agricolă şi stă în legături cu ea. Un asemenea sistem precum îl descrie  Laing  că există în 
Danemarca bunăoară ar ocupa braţele, pân' acum improductive, într-un mod folositor şi lor şi semenilor şi s-ar înlătura 
gravele neajunsuri ale disproporţiei de azi dintre clasele producătoare şi cele consumatoare.
Dar pentru o asemenea reorganizare sănătoasă se cere un bagaj mai mare de idei decum [î]l dau articolele foilor 
politice din Paris şi conferinţele d-lui Jules Allix asupra ,,Melcilor simpatici", vestitele izvoare de învăţătură pentru 
demagogia roşie care ne guvernează.
Dar . . . am lunecat  deja pe un teren străin discuţiei. Daca ,,Apărătorul" ar vrea să ne facă amici ai  cauzei 
izraelite ca atare, ai cauzei naţionale a unei rase străine celei 
române, am trebui să protestăm. Dar daca crede că procesul de asimilare se va face cu mai multă cruţare şi siguranţă 
sub domnia unor vederi conservatoare, atunci are poate cuvânt .
 
[17 decembrie 1881]
 
 
[,,SCUZELE PE CARI..."]
 
Scuzele  pe cari d. Stătescu le-a făcut în  sfârşit  cu toată  umilinţa  cabinetului din Viena au izbutit a înlătura 
conflictul austro - român .
Dar cum? Asta e cestiunea.
După limbajul viteaz al mesajului, i s-a spus guvernului în Adunare că nu-i rămân în faţa Austriei decât două 
atitudini de ales: sabia sau umilirea. Neputând fi vorba de sabie, acelaşi d. Stătescu, al cărui spirite oarecum inspiratorul 
pasajelor în cestiune din discursul tronului, face astăzi — în numele ţării se înţelege — cele mai umilite scuze Austro-
Ungariei.
„Românul" vorbea odinioară de un minister ieşit din bătaia din picior a unui consul? Şi cu toate acestea acel 
ministeriu nici ceruse scuze cuiva, nici se ridicase prin străini. E drept că un ministeriu roşu căzuse prin bătaia din 
picior a unui consul, dar nimenea nu se urcase prin ea.
Dar oare astăzi cu ce preţ stă cabinetul Brătianu? Cu preţul umilirii complete.
Lucrul meritând un studiu mai amănunţit, vom reveni asupră-i.
 
[8 decembrie 1881]
 
 
[„PE CÂND ÎN AFARĂ ..."]
 
Pe când în afară d. Stătescu esprimă în mod franc şi leal viile sale regrete pentru tot ce a fost considerat ca 
blesant de cătră guvernul Austriei, încât în privirea desfacerilor esterioare stăm bine de tot, înlăuntru se petrec lucruri ca 
cele relevate în şedinţa Adunării de la 14 decemvrie, cari dovedesc că şi desfacerile interne stau bine.
D. C.  Mihăilescu  ,  profesor,  deci  după art. 49 al legei  comunale funcţionar  salariat  al statului,  poziţie 
incompatibilă cu funcţiunea de membru al consiliului comunal, e ales membru în consiliul oraşului Galaţi şi de-aci 
primar al acelui oraş. Ministerul confirmă această numire, pe cuvintele esprimate de d. C.A. Rosetti în Adunare, că 
profesorul nu este funcţionar al statului, el este preot al învăţământului . În calitatea de preot şi de călugăr, cari nu sunt 
escluşi de la eligibilitatea în consiliile comunale, d. C.A. Rosetti a confirmat alegerea aceasta de primar.
E drept că d.  Mihăilescu  şi-a dat de-atunci încoace demisiunea, dar confirmarea din partea d-lui Rosetti nu 
încetează de-a fi incorectă.
A doua cestiune a fost cea relevată de d. C. Radu. După legea consiliului judeţean de la 1864, acest consiliu nu 
poate impune o contribuţiune decât  cu  aprobarea Corpurilor legiuitoare. Constituţiunea asemenea zice: impozitele 
votate de consiliile judeţene şi comunale trebuie să primească confirmaţiunea puterii legiuitoare şi întărirea Domnului. 
Consiliul judeţean de Bacău însă a crezut de cuviinţă, în anul 1880, să adaoge, pe lângă două zecimi legale, o a 
treia zecime . A votat şi a pus în buget acea a treia zecime şi a înaintat ministerului bugetul spre confirmare. Ministerul 
confirmă bugetul, îl înapoiază consiliului declarând că-l aprobă, cu rezerva însă a aprobării Corpurilor legiuitoare 
pentru a treia zecime . Consiliul insistă să i se dea voie a percepe acea zecime şi Ministerul răspunde că poate s-o 
perceapă (fără aprobarea prealabilă a Camerei).
Această zecime , care s-a perceput pentru cele mai nobile şi mai bune... pretexte, la ce-a servit? A servit la ce 
serveşte la noi în ţară orice ban perceput din sudoarea contribuabilului: la întreţinerea unei societăţi anonime pentru 
esploatarea bugetului.
Astfel, fără ştirea lui Dumnezeu şi a oamenilor, prin simplă conivenţă a ministrului cu vrun grup de postulanţi de 
prin judeţe, se creează dări ce storc zeci de mii de franci din spatele contribuabililor, pentru ca din aceşti bani să se 
creeze. . . ce? Lefuri pentru membrii din consiliul judeţean, diurne şi altele. Toate aceste, bineânţeles , prin călcarea 
stipulaţiunilor formale ale Constituţiei.
 
[18 decembrie 1881]
 
 
[„E FOARTE PROBABIL ..."]
 
E foarte probabil axiomul stabilit de-o seamă de antropologi că activitatea omenească, de orice natură ar fi, 
creşte şi scade în patrat. După ce onorabilul d. Stătescu a urcat glasul său gingaş la patrat prin discursul tronului, astăzi 
[î]şi scoate rădăcina patrată a înrăutăţirii sale primitive şi devine un foarte umilit om de stat faţă cu puternica vecină 
Austro-Ungaria. E drept că ilustrul nostru ministru n-a făcut această voltă deodată. A trimis la Viena, rânduri rânduri , o 
serie de formulare de scuză, una umilită, alta şi mai umilită, a treia de tot umilită, a patra în sfârşit umilissimă , până ce 
cabinetul din Viena a găsit că onor. Stătescu a atins marginea estremă a servilismului posibil şi s-a declarat mulţumit. 
Căţeluşul blond al d-lui Brătianu a trebuit să-şi facă toate datoriile de căţeluş: să aporteze , să facă sluj şi să se închine 
până la pământ ! Acum toate sunt bune şi frumoase.
Istoria asta e atât de neplăcută şi atât de greu de înghiţit din partea onorabililor patrioţi de profesie încât 
,,Românul" caută să distragă publicului prin articole polemice contra ,,Timpului". ,,S-a îngroşat treaba de tot. Hai şi ne-
om lega iar de « Timpul », doar nu s-o băga de seamă ce ruşine am păţit", [î]şi zic onorabilii şi atunci ne pomenim cu 
cîte patru cinci coloane polemice, în care ni se zice ba că-l ameninţăm pe rege cu soarta lui Ludovic XVI , ba că d. Carp 
a declarat că, în cestiunea Dunării, dă tot Austriei, nu numai ceea ce ea cere, şi că ,noi l-am susţinut şi că în fine, din 
austro maghiari ce ne deprinsesem a fi, am făcut o voltă la sfârşit şi am batjocorit pe „Pesther Lloyd". De ce? ,,Pentru 
că din momentul în care guvernul austro unguresc refuză concursul patrioţilor de la «Timpul » ungurii latră ca câinii ".
Să ne-nţelegem. Foile ungureşti latră totdeauna, daca vor da concursul lor patrioţilor de la ,,Timpul" sau daca 
nu-l vor da.
Odată acest punct francamente stabilit, ce mai pofteşte ,,Românul"?
Daca nu am zis acelaş lucru despre ziarele oficioase din Viena e pentru că nu meritau să zicem una ca aceasta 
despre ele. ,,Fremdenblatt" îndeosebi s-a exprimat întotdauna c-o moderaţiune de termeni demnă de recunoştinţă şi, 
departe de a voi să înăsprească conflictul, a căutat din capul locului să-l îmblânzească . Şi ,,Fremdemblatt " e oficios. 
De aceea am reprodus articolele acestui ziar fără umbră de polemică, căci important şi meritoriu în acele articole era să 
ştim ce voieşte monarhia vecină şi, încă o dată, monarhia, nu d-nii unguri de cari nu ne preocupăm decât în treacăt, 
pentru că nu merită să se preocupe cineva de ei în mod serios.
Aşadar în ce consistă volta noastră? Că am respins necuviinţele unui ziar unguresc care se distinge prin mojicia 
lui faţă cu ţara, faţă cu naţionalitatea, faţă cu regele nostru chiar? 
„Românul" însă se poartă în adevăr aşa ca şi când un guvern conservator ar fi cerut scuze Austro-Ungariei. 
Dumnealor uită că nu li-i întâia : că a mai păţit-o şi răposatul Golescu în alte împrejurări şi că tocmai guvernul 
conservator, rău bun cum era, a prezervat ţara şi de umiliri, dar şi de bravade zădarnice.
Când am citit discursul tronului ne-am zis că d. Brătianu trebuie să fi ştiind ce face. Am crezut, şi ne-am amăgit 
în credinţa noastră, că în cestiunea Dunării d-sa se bucură de un sprijin atât de viguros din partea celor mai influente 
puteri europene încât poate îndrăzni să-şi ridice glasul atât de sus. De-acolo atitudinea noastră, nimic mai puţin decât 
ostilă, până 'n momentul în care s-a declarat conflictul. Din acel moment am sfătuit pe Cameră că îmblânzească tonul, 
nu pentru c-am fi crezut să situaţia e periculoasă, căci ne convinsesem că nu e, dar fiindcă era în orice caz foarte 
neplăcut ca, pentr-o simplă cestiune de formă, să se 'ntrerupă relaţiile cu o putere de prima ordine. Şi tot aceasta 
atitudine am păstrat-o pân - acuma . La ce grad de umilinţă va ajunge d. ştătescu nu puteam prevedea şi dacă azi scriem 
în contra sa nu o facem pentru că a reparat greşala făcută, ci pentru că a reparat-o într-un mod atât de ruşinos.
Ce imputări găseşte ,,Românul" să ne facă? Aceleaşi pe cari le făcea canalul său de scurgere acum două - trei 
zile şi la cari nu răspundem niciodată. C-am fost amici ai Austro-Ungariei şi am devenit adversari de când vedem că nu 
ne sprijină? Nu ştie ce vorbeşte „Românul", precum nu ştie ce vorbeşte nici canalul său de scurgere. Daca ungurii 
îngrijesc a ni se face antipatici prin tonul lor obraznic, prin maltratarea zilnică a consângenilor noştri din Ardeal şi prin 
alte calităţi cu cari i-a sluţit Dumnezeu, adversari sau amici ai monarhiei ca atare, ca espresie unitară, nici am fost 
vreodată, nici vom fi. Sau, vorbind mai exact, căci aci nu e vorba de sentimente, vom fi amici ai puterii vecine pe câtă 
vreme va căuta să puie în armonie interesele sale, cu acele ale ţării noastre, şi adversari, când va atinge aceste interese. 
Despre antipatii sau simpatii preconcepute nu poate [fi] nici vorba aci. Direcţiunea generală a afacerilor monarhiei nu 
este nici ungurească, ca să ne displacă , nici românească, ca să ne placă; nu este nici una nici alta; este o direcţiune care 
reprezintă interesele monarhiei în întregul ei, fără distingere de german, ungur sau ceh, şi despre aceste interese e 
cestiunea daca sunt sau nu armonizabile cu ale noastre. Ce simpatii, ce antipatii se 'ncap aci, în cestiuni de daraveri 
materiale, de negoţ, de import şi esport? Nici una. Pozitiv simpatică ar deveni monarhia numai atunci când şi românul 
de acolo ar fi în patria lui tot atât de ne]mpiedecat în dezvoltare precum e ungurul sau polonul; când monarhia l-ar 
considera şi l-ar pune pe-un picior egal cu celelalte naţionalităţi. Atunci în adevăr n-am avea cumpăna lui Shylock în 
mână nici în privirea intereselor, căci atunci românii monarhiei ar ocupa o zonă de producţiune şi consumaţiune 
înlăuntrul sferei noastre economice şi desigur nu ne-am întrista daca, prin schimb reciproc între muncă românească de-
o parte şi de alta, ei ar înainta material şi intelectual în linie paralelă cu noi.
Dar aceasta e o perspectivă depărtată şi de-aceea ţinem cumpăna lui Shylock . Trebuie ca mai întâi ungurii să se 
uzeze definitiv, precum se uzează , să devie şi mai incapabili de-a guverna decum sunt , să devie c-un cuvânt 
imposibili, ca turcii. Atunci va fi sunat ora acelei identităţi a intereselor despre care vorbeşte nobilul conte Andrassy, 
dar a căror congruentă , în momentul de faţă, nu e tocmai deplină.
 
[19 decembrie 1881]
 
 
[,,PROPTER VITAM VIVENDI. . ."]
 
Propter vitam vivendi perdere causas , a pierde, pentru a-şi păstra o viaţă nemernică , tot ce dă valoare existenţei 
omeneşti, iată formula după care se poartă partidul roşu. Precum, pentru popularitate, au riscat un şir de fraze viteze la 
adresa Austriei, tot astfel pentru a rămânea la putere se târăsc azi lingând mâna pe care voiau s-o muşte şi, loviţi de 
această mână , siliţi a buigui cea mai umilitoare din toate scuzele, maltrataţi ca nişte 
adevăraţi valeţi , ce espresie găsesc d-nia lor pentru a însemna acest act de înjosire? ,,O neînţelegere — zice « Românul 
» — , o gratuită presupunere".
Dar pentru o neînţelegere, pentru o gratuită presupunere se cer esplicări, nu scuze, şi nu în această formă, nu prin 
stoarcere de impotente linguşiri şi de îngenucheate asigurări. Târârea la pământ se numeşte o esplicare francă?
Şi daca ar fi numai atât ! Daca afacerea ar privi numai pe d. Brătianu sau pe ilustrul său Stătescu n-ar fi nimic. 
Dar ţara e târâtă împreună ca ei la picioarele unei puteri străine, ţara trebuie să îngenunche şi să ceară scuze pentru 
inepţiile a o mână de reputaţiuni uzurpate şi terfelite ... şi toate aceste pentru ce?
Pentru ca o gaşcă de esploatatori să continue a trăi din buget.
Dorinţa de-a rămânea în buget i-au făcut să rişte; frica de-a cădea [î]i face astăzi să lingă unde-a scuipat şi să-şi 
retragă într-un mod atât de nedemn cuvintele. Suntem siguri că daca 'şi reparau greşala prin retragere nici unul din 
urmaşii d-lor nu era obligat a coborî atât de jos scara umilirii precum au coborât-o d. Brătianu, precedat de blondul său 
căţeluş.
Fără îndoială opoziţia nu se poate decât felicita — în acest unic caz — că are un guvern atât de feştelit . Daca d. 
Urătianu ar fi avut demnitatea de-a se retrage, orice partid ar fi venit în urmă-i ar fi luat guvernul acuzat de mai înainte 
de către toată haita de la „Telegraful" şi de la ,,Românul" c-au venit cu sprijinul străinătăţii. Toată haita aceasta de 
gazetari pripăşiţi de prin cancelariile comisarilor de poliţie sau de prin bărbieriile Parizului , orice vită botezată de d. 
C.A. Rosetti cu numele de roşu ar fi intonat în cor acuzaţiunea că opoziţia vine la putere cu ajutorul străinilor. Astfel, 
înrăutăţiţi pe de-o parte prin pierderea bugetului, plătiţi pe de alta de străini, tot ce e natură de spion şi de denunţător în 
ţara noastră s-ar fi acaţat de guvernul nou, precum s-a acaţat acum, câteva zile de-o sumă de oameni din opoziţie, 
insinuându-le tot felul de monstruozităţi .
Ei bine, a fost un adevărat noroc pentru toată opoziţiunea că pahidermele bipede cari formează majoritatea şi 
sprijină guvernul [î]şi întind obrazul pentru a primi loviturile străinătăţei. Dar oare pentru ţară lucrul este indiferent? 
Oare aceste cocote politice, impertinente azi, făţuite mâni , lovite peste sulimanul pretextatului lor patriotism, aceşti 
oameni care-şi sapă singuri orice urmă de autoritate morală arătându-se slugarnici şi linguşitori către străini mai pot 
păstra destulă putere, inspira destul respect pentru a reprezenta interesele ţării? Daca într-o chestie de pură formă, de 
stil, unde e lesne a fi şi serios şi demn, ei s-au coborât atât de jos, ce se va întâmpla în cestiunile meritorii, de fond, 
precum e cestiunea Dunării însaşi?
Se poate ca astăzi încă d. Ionescu să-şi dezvolte interpelarea  anunţată  alaltăieri, prin care cere comunicarea 
actelor diplomatice. Ce se va vedea, ce se va putea vedea din acele acte decât pecetluirea formală a umilirii naţionale?
Guvernul conservator a venit prin bătaia din picior a unui consul, onorabili patrioţi? Dar cu ce preţ stă ministerul 
făţuit al d-voastră la putere? Când şi cui a făcut guvernul conservator scuze? Niciodată şi nimărui. Nici chiar atunci 
când aţi înscenat scandalul de la Slătineanu şi insultarea d-lui de Radowitz . V-aţi dat demisia când a bătut din picior 
pentru că eraţi prea laşi pentru a-i da piept, dar guvernul care v-a urmat n-a făcut scuze în străinătate. Simple esplicări 
verbale, pe cari principele de Bismarck nu le-a comunicat nicicând publicităţii, au aplanat un conflict de o natură, ştiţi 
prea bine, cu mult mai gravă.
 
[20 decembrie 1881]
 
 
[„ŞEDINŢA DE SÂMBĂTĂ A ADUNĂRII..."]
 
Şedinţa de sâmbăta a Adunării a trecut fără să fi fost vorba de nota pe care guvernul umilirii naţionale a adresat-
o Vienei.
Pentru cel ce ştie apreţia lucrurile — nu vorbim aci de pahidermele bipede de la fel de fel de gazete, cari nu 
înţeleg nimic, nici de publicul mare, care nu cunoaşte dicţionarul 
propriu cu termenii căruia un popor se maltratează — dar, pentru cine ştie apreţia lucrurile, o formă mai servilă şi mai 
înjosită  decât  aceea  a scuzelor  d-lui Stătescu nu se putea. ,,O neînţelegere !" strigă gazetele oficioase.  Dar o 
neînţelegere se înlăturează nu prin scuze, ci prin o înţelegere. Forma unei înţelegeri, unei explicaţiuni este cu totul alta 
decât cea impusă de cabinetul din Viena guvernului nostru.
Iată darul de Anul Nou pe cari d-nii Rosetti — Brătianu îl aduc ţării. Se 'ntâmpla pretutindenea ca, în ajunul zilei 
în care un an trece şi altul vine în rotitoarea vremilor cale, oamenii între ei să-şi adreseze dorinţe reciproce, încurajându-
şi aspiraţiunile pe viitor; copiii să fericească pe părinţi, părinţii pe copii. Poate muma Românie, această glorioasă şi 
blândă mumă, să fi aşteptat şi ea de la copiii ei felicitări. Daca nu alta, dar cel puţin ca vecinic să rămâie numele ei sus 
ca şi culmile munţilor, viaţa ei puternică ca a codrilor pururea verzi de brad.
Copiii ei? O mai fi având ea copii adevăraţi, sau tot ce furnică deasupra mulţimii e o adunătură de bastarzi 
suplantaţi adevăraţilor ei fii, fără umbră de simţire pentru onoarea şi demnitatea ţării? Bastarzi rahitici cari speculează 
numele şi demnitatea patriei lor, mijlocitori ai ruşinei între ţară şi străini!
Astfel cel întâi An Nou al noului regat primeşte în inventarul lui o umilire.
Ce-ar fi fost mai simplu în adevăr decât de-a evita cu totul o asemenea umilire, de-a nu pune în mesaj vorbe ce, 
fără nici un folos pentru cestiunea Dunării, să silească ţara la îngenuncheare ?
Abia ne iertăm iluzia de-a fi crezut că d. Brătianu voieşte ceva cu acel mesaj. Ne-am convins că nu voia nimic, 
că nu avea îndărătul lui pe nimenea, că totul era o bravadă menită a-i susţinea popularitatea şi al cărei rezultat a fost de-
a potricăli şi mai mult numele său demult sfâşiat prin călătoria de la Livadia şi cesiunea unei părţi de ţară.
Întrebându-ne cu mâna pe inimă care ministru ar fi putut în România să comită acel şir de inepţii şi de greşeli pe 
cari le-a comis d. Brătianu cu cameraderia sa politică şi cu toate acestea să rămâie la putere? Daca un guvern, fie 
conservator, fie cum ar fi fost, ar fi cedat Basarabia stat-ar fi două zile la putere? Dacă unul ar fi adresat acele umilite 
scuze pe cari d. Stătescu le-a adresat Austriei, avut-ar-fi trei zile de trăit? De la un capăt la altul al ţării presa roşie ar fi 
înfierat pe un asemenea guvern, ar fi ridicat uliţa în contra lui, cu jalbe 'n proţap, am fi văzut pe corifeii partidului 
împresurând palatul regal, ameninţând cu puşcăria, cu moartea chiar pe un asemenea guvern.
Dar roşii au făcut aceste greşeli şi roşiilor li-e permis orice. Şi nu ne mirăm că li e permis. Ei au ştiut să ia ţării 
orice mişcare neatârnată , au ştiut să prefacă încetul cu încetul listele de alegători în liste de funcţionari plătiţi, au ştiut 
să întindă sistemul corupţiei şi cumpărării de voturi ca o mreajă de fier asupra ţării întregi. Orice - ar gândi oamenii 
despre guvernul roşu, oricât l-ar despreţui în fundul inimei, ei sunt legaţi prin mii de interese create în mod factice de 
guvern şi nu pot lucra altfel.
Dar daca o ţară se poate guverna astfel, daca prin săturarea unor serii de interese private se poate amorţi şi 
paraliza bătaia liberă a inimei ei, daca 'n locul deliberării poate veni stupiditatea unei turme conduse de bunul plac a 
doi-trei oameni, la ce mai trebuie atunci Parlament, la ce alegeri? Toate lucrurile cîte se fac astăzi s-ar putea face fără 
aparatul costisitor al unor reprezentaţiuni cari nu mai reprezintă nimic.
 
[22 decembrie 1881]
 
 
[„PRESA ESTE PE DEPLIN LIBERĂ . . ."]
 
Presa este pe deplin liberă în ţară la noi şi nici nu credem că o mărginire a acestei libertăţi ar fi vrun folos. E 
adevărat că în nici o parte a lumii presa nu este întemeiată spre a spune adevărul. După experienţele făcute de zeci de 
ani încoace s-a putut vedea 
că presa politică din toată lumea e mai mult un organ al patimilor politice decât al adevărului. Despre relele economice 
produse prin acest soi de întreprinderi nu mai vorbim. Nu există întreprindere cât de hazardată, cât de calculată pe 
uşurinţa publicului şi pe voinţa de a-i esploata nerozia care să nu fi fost susţinută adesea de presa de toate culorile şi, 
când ne-aducem aminte de concesia Stroussberg şi de susţinerea vie a acestei afaceri premeditat putrede din partea 
,,Românului" şi a altor gazete din vremea aceea, când ne aducem aminte cum foaia principală a partidului liberal, a d-
lui Brătianu şi Rosetti, a trecut drept prim Bucureşti în coloanele sale o reclamă a Creditului Mobiliar, putem constata 
lesne că numai în rare cazuri este chip de-a prezerva acest instrument de acţiune politică de venalitate .
Nu vorbim aci de personalităţi. Desigur există personalităţi oneste în această breaslă, dar ele sunt aşa pentru că 
aşa le-a făcut Dumnezeu. Industria gazetăriei în sine e expusă unor primejdii morale de cari publicistul cutare ori cutare 
scapă, de cari publicistica nu poate scăpa.
Cu toate acestea există o garanţie în contra acestor neajunsuri şi o garanţie puternică. Aceasta consistă în faptul 
că îndărătul unei întreprinderi ziaristice stă un grup de personalităţi politice cari au până la un grad oarecare 
responsabilitatea întreprinderei. În acest grup se vor afla totdauna oameni de un caracter cu desăvârşire corect, cari vor 
şti să împiedece ca în numele lor să se debiteze cutare reclamă ori cutare insinuaţiune. De aceea e şi practic de-a nu 
ţinea seamă decât de opiniile acele ale publicisticei cari sunt acoperite de o responsabilitate certă şi e cu totul infructuos 
de-a discuta cu oameni ori cu ziare cari nu au absolut nici o responsabilitate.
Cu toate acestea în Bucureşti apar o sumă de foi, fie în limba română, fie mai cu seamă în limbi străine, cari 
discută cu toată vehemenţa limbajului opinii a căror responsabilitate nu e reprezentată prin nimeni sau prin nume atât de 
obscure încât sunt echivalente cu anonimul şi cu nimenea. Prezinte un om politic ideile sale în mod cât de clar şi de 
sincer, X sau Y , oameni ce nu reprezintă pe nimenea şi nimic, uzează de libertatea presei pentru a întortochea şi 
falsifica ideile omului public, [î]i substituie intenţii pe cari nu le-a avut niciodată, [î]l iau în răspăr , şi iată omul devine, 
în mâna speciei animal scribax, ba vândut străinilor, ba spion al cutării puteri, ba una, ba alta.
Acest lucru are mari neajunsuri.
Noi suntem aproape siguri că tocmai organe de acele cari au epilepsia denunţărilor şi cari cu uşurinţă aruncă 
epitetul de ,,trădător al intereselor ţării" unor oameni pe cari adversarii lor politici şi cu răspundere nu îndrăznesc a-i 
acuza în asemenea chip sunt organele de provocaţiune şi de turburare încurajate de străinătate în ţara noastră. Daca vrei 
să ştii cine stă îndărătul lor, daca vrei să ai responsabilitatea pipăită a cuiva, fie bărbat politic, fie grup de bărbaţi 
politici, pe cari să-i izolezi logic în cercul lor de idei şi să discuţi cu ei, să-i constrângi , prin apel la demnitatea şi 
trecutul lor, ca să ţină linia dreaptă a discuţiei şi să nu spuie neadevăruri patente, nu dai de nimenea pe care să poţi pune 
mâna . Vrun nume obscur ţi se prezintă, ale cărui opinii pot fi preţioase pentru el însuşi, dar de cari ţara nici nu a 
întrebat, nici va întreba vrodinioară.
Foaia cutare, redijată de d-nul X , aruncă cutărui om de stat epitetul de trădător.
— Bunătatea d-tale, d-le X , dar cine te 'ntreabă ce opinie ai despre cutare? Opinia aceasta poate fi preţioasă în 
sine, dar prin ea însăşi nu are absolut nici o valoare. Acoperită de responsabilitatea politică a unor oameni publici ar 
deveni discutabilă, dar aşa? Cine vrea, cine crede practic a discuta cu oricine insanităţi politice şi stilistice, a polemiza 
cu oameni cari nu au nici o răspundere în privirea celor ce zic, a căror vorbe nu numără?
Cât de practică şi de ce efect imediat e stabilirea unei asemenea responsabilităţi am văzut în două cazuri. Cu 
numele deschis prinţul Grigorie M. Sturza a luat ideile partidului democratic naţional sub scutul său cavaleresc. Izolat 
pe terenul luptei şi atacat cu cele mai drepte arme, combătut cu termeni cuviincioşi , potriviţi persoanei şi trecutului său, 
prinţul s-a convins că pentru moment lupta sa era sterilă şi ,,Democraţia naţională" a încetat. „Presa", în altă ordine de 
ideei, se făcuse vinovată de cele mai grave inconsecuenţe politice. Izolată ca într-un cerc de fier înlăuntrul propriilor ei 
contraziceri , ea a fost constrânsă a se convinge că existenţa ei era o contrazicere în sine însăşi, a fost dusă ad absurdum 
şi, nimeni nemaivoind a acoperi ceea ce era logiceşte absurd cu numele său, organul Centrului a încetat deodată cu 
Centrul. 
Faţă cu foi însă ce nu sunt acoperite de responsabilitatea nimărui lupta e imposibilă. O asemenea foaie zice azi 
una, mâne contrariul, şi nu există nimeni pe care sa 'l poţi obliga de-a se ţine de vorbă. Terenul e cu totul mlăştinos, 
piciorul se cufundă la orice pas, de aceea e mai bine de a nu ţinea deloc seamă de ele. Dar existenţa şi înmulţirea unei 
asemenea ramure publicistice cată a se considera ca un fenomen foarte întristător în viaţa publică.
 
[23 decembrie 1881]
 
 
[„ZIARELE AUSTRIACE CONSTATĂ ..."]
 
Ziarele austriace constată cu satisfacţiune că presa conservatoare din Anglia favorizează interesele şi necesităţile 
monarhiei vecine în cestiunea dunăreană. Foile din Londra merg chiar mai departe decât cele austriace şi nu se sfiesc 
de-a afirma că Austro-Ungaria ar fi având un drept de preponderanţă în şesul Dunării de Jos. Fiindcă în curând Comisia 
Europeană din Galaţi se va întruni în sesiune estraordinară, pentru a discuta din nou măsurile reglementare pentru 
distanţa dintre Porţile de Fier şi Galaţi, e poate de oarecare interes de a comunica şi noi opiniile austrofile ale presei 
conservatoare engleze, mai cu seamă acelea cari constituie beatitudinea foilor vecine. ,,Standard" zice de pildă că atunci 
când un fluviu trece prin trei - patru state, din cari unele relativ neînsemnate, iar unul mare şi având o poziţie 
dominantă, e firesc lucru ca statul cel mare să nu îngăduie niciodată de-a fi înlăturat prin preponderanţa numerică a 
celor mici. Daca unele state balcanice ar îndrăzni să cerce a contesta preponderanţa Austro-Ungariei, la care ea are un 
drept prin puterea, populaţia şi avuţia ei, instinctul simplu de conservaţiune ar trebui să împingă pe oamenii de stat ai 
Austriei la o atitudine foarte energică. ,,Morning Post" găseşte asemenea că e foarte clar ca Austro-Ungaria să aibă 
oarecare preponderanţă pe Dunăre, fără a ţine în seamă câţi principi de pe acolo voiesc să avanseze la rangul de regi. 
Acest ziar dă a înţelege că guvernul englez o fi poate acela care să fi îmboldit România la rezistenţă şi relevează cu 
intenţie cum politicii engleji au obiceiul de a uita că drepturile ce le reclamă pentru ţara lor proprie nu le pot refuza 
altora. Precum Anglia cată să se mănţie pe canalul de Suez tot astfel Dunărea nu-nsemnează pentru Austria mai puţin 
decât canalul de Suez pentru Marea Britanie. În fine „Morning Post" citează un cuvânt al lui Napoleon I, dintr-o 
scrisoare către Metternich: ,,Aveţi drepturi geografice asupra Dunării".
E în adevăr curios de-a vedea citându-se , ca autoritate în materie de drept internaţional, Napoleon I. Împăratul 
pricepea în adevăr să-şi creeze drepturi geografice, ba chiar mai puţin decât geografice asupra multor ţări din lume, dar 
am întreba pe toate statele europene daca este vreunul căruia i-ar mai conveni azi invocarea unor asemenea drepturi în 
chipul cum o făcea marele împărat.
Cată să observăm pentru cititorul nostru că opiniile gazetelor engleze trebuiesc judecate totdauna din punctul de 
vedere al opiniilor de partid din acea ţară, prin urmare ele nu sunt nepărtinitoare decât cu restricţiunea de-a încăpea sau 
nu în cadrul vederilor locale de partid. Antagonismul actual în politica esterioară engleză dintre liberali şi conservatori 
se întemeiază în esenţă pe următoarea fundamentală deosebire de vederi: liberalii văd în caracterul industriei şi în 
tendenţele de dominaţiune maritimă a Germaniei un adversar viitor al chiar puterii maritime şi de producţiune a 
Angliei. Prin urmare orice ar încuraja precumpănirea Germaniei şi aliaţilor ei în materie de producţiune şi de politică 
comercială cată a fi combătut.
Progresele Rusiei în Asia nu-i preocupă în aşa mod. Ceea ce Rusia poate atinge este sfera de acţiune a Angliei, o 
sferă care se poate muta, se poate restrânge ; puterea maritimă şi de producţiune a poporului englez nu va fi atinsă nici 
chiar prin cuceriri ruseşti. 
Vederea conservatoare este opusă celei liberale. Conservatorii nu văd în dezvoltarea cât de largă maritimă şi industrială 
a Germaniei un pericol de suprematizare din partea acestei puteri ce-şi apără sfera de acţiune în contra Rusiei. Deci tot 
ce va fi îndreptat în contra Rusiei e favorabil intereselor engleze, după a lor părere.
În cestiunea Dunării lucrul stă cam tot astfel. Rusia nu are interese pozitive în şesul Dunării de Jos, dar are un 
interes negativ considerabil: acela ca nu un altul să aibă preponderanţa şi acel altul este tocmai adversarul economic şi 
maritim imaginat de liberalismul englez.
E evident că în lupta de conservare naţională întreprinsă în cestiunea Dunării cată să ţinem seamă de aceste 
opinii, cari, după constelaţiunea întâmplătoare a evenimentelor, ne pot fi favorabile sau nefavorabile. Deocamdată 
constatăm că, în cestiunea Dunării, interesul mai mult negativ al partidului actualmente la guvern în Anglia favorizează 
atitudinea defensivă a României.
 
[24 decembrie 1881]
 
 
[„NICI SĂRBĂTORILE NU POT TRECE . . ."]
 
Nici sărbătorile nu pot trece la noi în ţară fără polemică. ,,Românul" impută ziarelor opoziţiunii că, de unde pân-
în ajunul mesajului se arătau adversare Austriei, după ce o satisfacţiune au devenit necesară ele s-au prefăcut în amice 
ai puterii vecine, sperând sprijinul ei, iar după publicarea satisfacţiunii ele cer depărtarea guvernului.
Lumina în care ziarul guvernamental caută să reprezinte ceea ce numeşte schimbările la faţă ale opoziţiunii este 
cu totul falsă. Neapărat că cuprinsul meritoriu al mesajului tronului, susţinând împotrivirea în contra preponderanţei 
esclusive a unei singure puteri, da piept pentru o cauză dreaptă. Prin urmare asupra fondului cestiunii nu încape discuţie 
şi nici nu se face. Acest fond, această idee însă e susceptibilă de forme foarte deosebite cari, fără a modifica esenţa 
lucrului, pot fi mai accentuate sau mai puţin accentuate, pot da loc la nemulţumiri diplomatice sau nu. Daca, cu tot 
antagonismul intereselor, guvernul ar fi dorit a mănţine bunele relaţiuni formale cu monarhia vecină, modul de-a o face 
era simplu şi uzitat . În privirea cestiunii în litigiu se putea stabili o formă de enunţare pe care s-o fi văzut înainte de 
publicare ministrul plenipotenţiar al Austriei şi, daca n-ar fi găsit nimic de obiectat în privirea formei, daca termenii — 
cu toată menţinerea fondului — ar fi fost stabiliţi astfel încât să nu poată fi vorba de susceptibilităţi atinse, ceea ce 
,,Românul" numeşte o neînţelegere s-ar fi putut evita şi ţara n-ar fi fost silită la umilire prin scuzele d-lui Stătescu.
Văzând însă forma accentuată a mesajului, opoziţia a fost în drept a crede că, prin energia termenilor, d. I. 
Brătianu, ca prezident de Consiliu, nu numai că urmăreşte o ţintă politică precum e mănţinerea punctului său de vedere 
în cestiunea Dunării, dar că ajungerea acestei ţinte este chiar asigurată şi că siguranţa aceasta-i dictează tonul măreţ al 
mesajului.
Aşadar forma încărcată de aluziuni putea să aibă o anume însemnătate politică al cărei efect nu voia nimeni să-l 
slăbească prin critice premature.
Ce se întâmplă însă? Efectul în adevăr nu s-a slăbit, dar într-un înţeles cu totul invers. Pasajul relativ la cestiunea 
Dunării nu voia să zică nimic, el nu ascundea nici o siguranţă în ajungerea scopului propus şi, departe de-a fi un act de 
curaj politic, nu era decât o inepţie imprudentă.
Din capul locului am spus că nu putem discuta cestiunile esterioare cu acea libertate cu care discutăm pe cele 
dinlăuntru. Teama de-a compromite cestiunile prin necunoştinţă de cauză, legitima îngrijire de-a nu vedea că ni se 
impune o responsabilitate pe care n-o putem primi pe cât timp nu suntem în poziţie a cunoaşte starea cestiunii şi 
raportul 
ei cu constelaţiunea împrejurărilor, toate aceste la un loc ne-au impus o rezervă pe care nici ţara, nici noi nu avem a o 
regreta.
De aceea şi în cestiunea Dunării atitudinea noastră s-a mărginit în a lua act de ceea ce se petrece şi se zice şi a 
susţinea în modul nostru atitudinea defensivă pe care guvernul pretindea că o are. Daca la Cameră s-au făcut propuneri 
de soluţiune definitivă, precum a făcut-o d. Carp, nu trebuie a se uita că acest bărbat politic a făcut-o stabilind de mai 
nainte că e ideea sa personală şi că prin enunţarea ei nu angajează responsabilitatea amicilor săi politici. Fondul 
cestiunii nu ne-a indignat aşadar, cel puţin nu întru cât guvernul pretinde a rămânea în defensivă corectă, ci urmările 
umilitoare de ţară ale unei stilizări despre care ne făceam iluzia că e un act politic şi care nu era decât o gaminerie .
Aci se naşte întrebarea: Daca guvernul a fost atât de uşor în cestiuni de formă, care trebuie să-i fie uşurinţa în 
cestiunile de fond? Oare ziarele austriace nu vor fi având cumva dreptate când susţin că umilirea d-lui Stătescu este un 
prognostic admirabil pentru flexibilitatea probabilă a guvernului în chiar fondul cestiunii?
Cât despre ţară, ea, pierzând orice credinţă în oamenii politici cari o conduc şi demult deziluzionată , îşi 
închipuie că rezistenţa aceasta, ca şi cea în cestiunea Basarabiei, nu e decât o comedie, o fabulă convenită de mai nainte 
pentru a acoperi cu abilitate concesiile ulterioare.
 
[25 decembrie 1881 ]
 
 
[„OFICIOŞII DIN PESTA ŞI DIN VIENA..."]
 
Oficioşii din Pesta şi din Viena primesc o telegramă specială din Bucureşti, necomunicată ziarelor fără nuanţă 
guvernamentală, în care se zice că demisia pe care a dat-o d. C.A. Rosetti, joi, săptămâna trecută, nu are nici un motiv 
ce s-ar putea reduce la politica esterioară şi că sunt false ştirile acele cari pun demisia aceasta în legătură c-o schimbare 
a atitudinei României în cestiunea dunăreană.
Aşa să fie.
Ne aducem aminte îndealtmintrelea că în timpul pe când colonelul Siborne punea rezerve atât de nestrăbătute 
pretenţiunilor Austriei, colonelul Pencovici cerea păstrarea dreptului de supravegheare esclusiv pentru Europa, iar d. 
Barrere căuta o mijlocire între opiniile diferite ale Comisiei Europene, era la ministeriu cabinetul Brătianu — Boerescu 
şi d. C.A. Rosetti prezident al Camerei. Tot în acea vreme era vorba de erigerea României în regat şi, cu sau fără cuvânt 
, foile  din  Viena  credeau  a  putea afirma  că  Austria  nu  va recunoaşte noul  regat  decât  sub condiţia  primirii 
anteproiectului din partea României. În adevăr, cum se proclamă România regat, d. Ion Brătianu îşi dă demisia sub 
cuvânt că partidul său a devenit imoral şi că nu mai poate guverna cu el. Esplicaţiunea logică a retragerii precum o 
dădea lumea politică era cu totul alta.
Daca d. Ion Brătianu ar fi avut materie indignabilă în sine, esploziunea ei n-ar fi întârziat ani întregi. Din contra, 
era vorba de promisiunile făcute în schimbul recunoaşterii regalităţii, promisiuni cărora d. C.A. Rosetti se opunea .
D. Dumitru Brătianu soseşte din Ţarigrad şi devine prezident de Consiliu, citind un program în care spune că în 
adevăr elementele Adunării sunt stricate şi că ,,nu mai există om cinstit în ţară". în afară promite a fi ca tigresa care-şi 
apără copiii şi acuză pe d. Boerescu că prin făgăduinţi piezişe ar fi făcut pe puteri să crează că România primeşte 
Comisia Mixtă.
În fine lucrurile se-mpacă între d-nii Ion Brătianu şi C.A. Rosetti, cabinetul fratelui Dumitru cade şi vine unul în 
care Rosetti  —  Brătianu  formează  din  nou  o indisolubilă  unitate.  Rezultatul acestei  împăcări este mesajul  de 
deschidere, cu atitudinea hotărâtă în cestiunea Dunării. Dar această atitudine hotărâtă e zdruncinată rău prin scuzele 
umilite ale 
d-lui Stătescu şi . . . aproape imediat d. C.A. Rosetti se retrage din nou din cabinet, în urma unei [ne]identităţi de opinii 
cu d. N. Fleva ni se pare.
Fără a insista mult asupra concluziilor la cari îndreptăţeşte întrucâtva consecuţiunea evenimentelor, credem 
totuşi că depeşa ziarelor oficioase austro-ungare ascunde cel puţin intenţia unui ballon d'essai şi trecem mai departe.
E ciudat că pretextul retragerii rămâne acelaş care l-a invocat d. Ion Brătianu la rândul său şi d. Dumitru 
Brătianu în două rânduri : corupţiunea partidului. D. C.A. Rosetti nu-l mai află pe d. Fleva îndestul de onest. La aceasta 
d. Fleva răspunde, nu fără cuvânt , că milionarii improvizaţi sub protecţiunea d-lui C.A. Rosetti sunt o dovadă destulă 
de subţirea onestitate a clientelei speciale a d-lui C.A. Rosetti. Astfel, unul altuia făcând imputări, publicul [î]i crede pe 
amândoi , căci şi unul şi altul are cuvânt .
Nu fără haz e versiunea dată de o foaie franceză din capitală, că d. C.A. Rosetti ar fi recomandat Coroanei pe d. 
Lascar Catargiu ca să-l însărcineze cu formarea unui nou cabinet.
Se ştie că roşii se tem de d. Lascar Catargiu. Nu doar că d. Lascar Catargiu ar fi un om rău, ferească Dumnezeu. 
Dar bătrânul om de stat e atât de riguros , insistă atât de mult asupra sămilor visteriei, asupra documentelor cum se zice, 
încât fiori petrec vertebrele roşie din creştet în tălpi de cîte ori e vorba ca el să-şi arunce ochii în socotelele încurcate ale 
tagmei. Precum mumele la Roma îşi mulcomeau copiii cu zisa: Hannibal ante portas şi româncele cu vorba ,,vine 
Caua", tot astfel d. Rosetti, când îşi ameninţă partidul, [î]l ameninţă cu d. Lascar Catargiu. Deocamdată cată să 
aşteptăm ce efect va face asupra tagmei roşie ameninţarea aceasta; pân-atunci însă nu putem crede cu toată hotărârea că 
propunerea făcută Coroanei n-ar fi având şi o altă intenţie decât regulata consecuţiune a celor două partide opuse la 
guvernul ţării.
 
[29 decembrie 1881]
 
 
[„ÎN PARLAMENTUL GERMANIEI..."]
 
În Parlamentul Germaniei principele de Bismarck, referindu-se adeseori la opinia împăratului şi zicând că pe 
aceasta o reprezintă, a dat de-o opoziţie vie din partea partidului liberal, care înţelegea constituţionalismul cu totul într-
alt chip. Opoziţia liberală susţinea că opinia împăratului nu intră deloc în discuţia Parlamentului şi că acest din urmă nu 
are a face  decât  cu  miniştrii  răspunzători  şi  cu  cancelariul,  asemenea  răspunzător.  Această  idee  apuseană  de 
constituţionalism nu convine însă principelui Bismarck, care-n actuala stare de lucruri din Germania nu crede a putea 
concede Parlamentului un drept de cenzură absolut. El are necesitate de-o mai mare putere de autoritate în faţa 
Parlamentului, fiind convins înlăuntrul său că constituţionalismul exercitat în Germania astfel cum se exercită în alte 
ţări ar fi de natură a compromite viitorul ei economic şi politic.
Ca urmare a acestor vederi, pe cari le împărtăşeşte şi împăratul, foaia oficială a Imperiului şi a Prusiei publică un 
edict al împăratului cu data de 4 ianuarie, contrasemnat de principele de Bismarck şi adresat cabinetului întreg.
Iată ce zice acest edict, în adevăr straniu pentru datinele unei ţări constituţionale:
 
Dreptul regelui de a conduce după cum va crede mai bine de cuviinţă guvernul şi politica Prusiei a fost mărginit prin 
Constituţie, dar n-a fost abrogat.
Actele guvernamentale ale regelui au nevoie de contrasemnătura unui ministru, vor fi reprezentate de miniştri, ca şi înaintea 
edictării Constituţiei, dar rămân acte guvernamentale ale regelui, cari au purces din hotărârea sa şi prin cari el îşi esprimă în 
mod constituţional deciziunile voinţii sale. Nu se poate îngădui deci, şi e spre întunecarea drepturilor constituţionale ale regelui, 
când unii reprezintă exerciţiul lor astfel ca şi când ele n-ar porni de la rege însuşi, ci numai de la miniştri responsabili. Constituţia 
Prusiei e espresiunea tradiţiei monarhice a acestei ţări, a cărei dezvoltare se întemeiază pe viile relaţii ale regilor săi cu poporul.  
Aceste relaţii nu se pot strămuta asupra miniştrilor numiţi de rege, căci sunt legate de persoana regelui; conservarea lor este o 
necesitate 
de stat pentru Prusia. Este aşadar voinţa Mea, ca atât în Prusia cât şi în corpurile legiuitoare ale imperiului să nu existe nici o 
îndoială asupra dreptului constituţional pe care-l am Eu şi urmaşii Mei de-a conduce personal politica şi să se combată pururea 
părerea că inviolabilitatea persoanei regelui, care a existat pururea în Prusia şi a fost esprimată prin art. 43 al Constituţiei, şi 
necesitatea  contrasemnăturii  responsabile  ar  fi  privând  actele  Mele  guvernamentale  de  natura  unor  deciziuni  regale 
independente. E de datoria miniştrilor Mei de-a reprezenta drepturile Mele constituţionale,  ridicând rezerve în contra oricărei 
îndoieli sau întunecări . Tot asta aştept şi de la funcţionari. Departe de mine de-a voi să influenţez libertatea alegerilor, dar, pentru 
funcţionarii aceia cărora li e încredinţată executarea actelor Mele guvernamentale şi cari pot fi revocaţi după legea desciplinară , 
datoria lor  contractată  prin  jurământul  de serviciu implică şi reprezentarea politicii guvernului Meu în alegeri. Împlinirea 
credincioasă a acestei datorii o voi recunoaşte cu mulţumire şi aştept. de la toţi funcţionarii ca în alegeri să se ţină departe de orice 
agitaţii în contra guvernului Meu.
 
Ca manieră de-a privi dreptul public edictul acesta spune scurt şi cuprinzător că puterea executivă, miniştrii, 
funcţionarii statului, ş.a.m.d. nu sunt deloc o delegaţiune a Corpurilor legiuitoare, ci o delegaţiune responsabilă a 
autorităţii regelui.
Consternaţiunea produsă prin acest edict în presă va fi fără îndoială mare şi criticele în contră-i violente. Dar la 
oameni ca principele de Bismarck cată cineva să se întrebe nu daca aceasta este părerea sa în privinţa raportului 
Coroanei cu Camerele, ci ce scop politic urmăreşte acuma prin acest act izolat de o atât de demonstrativă însemnătate. 
A crede că acest act e pur şi simplu îndreptat în contra elucubraţiunilor parlamentare ale adversarilor săi ar fi naiv. 
Politica sa, pe care voieşte s-o dezbrace de responsabilitate faţă cu Corpurile legiuitoare pentru că aceasta l-ar 
împiedica, cată să fi urmărind ţinte mai mari, asupra ajungerii cărora nu voieşte a suferi contrazicere,
 
[30 decembrie 1881]
 
 
[,,«ROMÂNUL» E FOARTE SUSCEPTIBIL. . ."]
 
,,Românul" e foarte susceptibil unde nu trebuie să fie şi pahiderm acolo unde ar trebui să se simtă atins.
Noi am spus că, daca — cu tot antagonismul intereselor — guvernul ar fi dorit a mănţine bunele relaţiuni 
formale cu Austria, modul de-a o face era simplu şi uzitat. În privirea cestiunii în litigiu se putea stabili o formă de 
enunţare pe care s-o fi văzut înainte de publicare ministrul plenipotenţiar al Austriei şi, daca n-ar fi găsit nimic de 
obiectat în privirea formei, ceea ce ,,Românul" numeşte o neîntelegere s-ar fi putut evita.
Menţinem această manieră de-a vedea şi afirmăm că e uzitată între puteri mari şi egale chiar. Ministrul de 
esterne putea să spuie următoarele: în mesajul cu care se vor deschide Camerele găsesc în interesul ţării de-a stabili 
rezerve bine definite în cestiunea Dunării, îndreptate în contra pretenţiunilor Austriei. A ne bate cu d-voastră nu voim 
însă. Iată forma pe care o dau acestor rezerve. Crezi că guvernul d-tale nu ne-ar căuta ceartă din cauza espresiunilor 
întrebuinţate? Iată modul în care verbal se poate consulta partea adversă.
Această formă de consultare e, precum am zis, uzitată între puteri mari chiar, căci ele sondează de mai nainte 
efectul pe care-l vor face actele lor publice asupra puterilor vecine. „Românul" găseşte că e o umilire.
Nu sunt umilitoare scuzele înjosite ale d-lui Stătescu, dar o consultare prealabilă în privirea formei protestului 
român ar fi fost umilitoare.
A suferi palme morale înaintea lumii întregi şi a fi tratat în valet diplomatic, precum a fost cabinetul Brătianu în 
cestiunea aceasta, nu este umilitor; dar a spune Austriei: ,,Te voi combate fără a te insulta şi voi chiar să-ţi iau pretextul 
de a te pretinde insultată, iată forma combaterii mele" — aceasta este umilitor după codul de onoare pahidermă a 
redactorilor „Pseudo-Românului".
 
[31 decembrie 1881] 
 
 
DIN MANUSCRISE 
[„ŞI DUPĂ CĂDEREA ..."]
 
2264
 
şi după căderea d-lui Gladstone va fi evident iarăşi esenţial  1  alta. Ţinta oricării  256r  politici esterioare e se 
'nţelege conservarea ţării  2  şi a naţionalităţii; a găsi un sistem de purtare adaptabil tuturor împrejurărilor  3  ce se opun 
acestei ţinte este un problem care face din politică mai mult o artă decât o ştiinţă, mai ales în timpi în care echilibrul  4  
european nu e stabilit în mod definitiv.
Fiindcă după stil se recunoaşte că bucăţelele de articol din numărul de vineri al ,,Românului" sunt scrise de d. 
C.A. Rosetti, am fi dorit ca să le şi iscălească, precum articolul din  5  ,,Deutsche Revue" e iscălit. Deja iscălitura unui 
articol e o rezervă ce individualizează oarecum părerile unui scriitor. Neiscălit , articolul din ,,Românul" e adresat de 
partidul liberal întreg partidului conservator întreg; iscălit, e adresat de d.  6  C.A. Rosetti ca om politic d-lui Maiorescu 
asemenea ca om politic. Cu anonimul cu care vorbeşte ,,Românul" s-ar fi cuvenit să ţie
 
1. după alta şters 2. după neamului şters 3. repetat din inadvertenţă dar şters;  intenţia iniţială era de a scrie împrejurărilor 
con[trarie ] 4. după echilibrarea şters 5, urmează ,,Timpul" e iscălit cu un [pseudonim] 6. după ziaristul şters
 
 
[„CA SĂ AIBĂ CINEVA O IDEE ..."]
 
2257
 
Ca să aibă cineva o idee despre caracterul românilor trebuie să ţie seama de următoarele  420 v  lucruri: De la 1220 
şi pîn' la 1818 românii n-au avut nici un fel de cod scris. Un obicei al  1  pământului recunoscut de bunăvoie de toată 
lumea, dreptul consuetudinar — Jus valachale cum [î]i ziceau ungurii şi polonii acestui  2  complex de datine străbune ~ 
a regulat viaţa lor publică şi privată în curs de şase secole.
De la 1200 şi pân [ă ] azi 3  românii n-au avut revoluţie politică. Mişcările lor din Ardeal din secolul trecut se 
datoresc insuportabilităţii condiţiei lor sociale definită prin Unio trium nationum . A fost o izbucnire de răzbunare 4  a 
unui popor prea apăsat, nimic mai mult. La 1848 ei s-au ridicat pentr-o cauză cu totul sfântă şi legitimă: unitatea 
monarhiei şi existenţa 5  dinastiei de Habsburg. În ţările române n-a fost niciodată mişcare agrară.
Codicile lui Matei Basarab şi Vasile Lupu sunt mai mult de drept canonic, pentru  421 r  regula clerului şi pentru 
exerciţiul* politiei morale din partea* sfintei 6  noastre biserici.
Viteaz în războaie, muncitor şi cinstit în timp de pace, grăitor de adevăr, glumeţ şi senin, drept şi bun la inimă ca 
un copil, poporul românesc nu e capabil nici de trădare, nici de infamie . (11 fevr. n-au fost români. Candiano grec, 
Pilat grec, Leca bulgar.)
 
1. după de şters 2. după acelui şters 3. după la şters  4. după răz [bunare ] şters  5. corectat din esistenţa 6. după Bi [sericii 
] şters 
[„CEEA CE-MI ROADE INIMA..."]
 
2276
191 r Ceea ce-mi roade inima în privirea viitorului acestei ţări nu sînt ideile subversive şi de răsturnare cari 
profanează gurile voastre, ci lipsa voastră de caracter. Ieri republicani, să fi rămas ceea ce eraţi, Dar învingeaţi voi, dar 
învingeam noi, indiferent la urma urmelor, tot1 adevărul, tot tăria învingea. Dar nu . . . pipăind pulsul mulţimii, aţi 
simţit că ceea ce noi zicem trage mai greu la cumpănă, şi în ultimul moment . . . în ajunul de-a cadea, ne-aţi escamotat 
ideile, prefăcîndu-vă că renegaţi pe-ale voastre, că le-aţi dezbrăcat ca pe-o haină veche şi zdrenţăroasă, furînd2 purpura 
noastră nepătată. Şi aţi găsit oameni cari să vă urmeze dintre noi . . . ceea ce-i şi mai trist ...
Care e cauza parlamentară pentru cari d-nii Giani, Conta etc. se retrag, care cauza parlamentară şi constituţională 
pentru care intră în cabinet d-nul Carp şi Cantacuzino? Nici una. Nu se ştie pentru ce unii au ieşit, pentru ce ceilalţi au 
intrat. A fost dorinţa 192r Coroanei, se zice. Dorinţa Coroanei nu poate || fi să se joace cu convingerile noastre şi să ne 
demoralizeze, dorinţa ei nu poate fi a face din noi oameni fără de caracter şi fără de convingeri hotărîte. Afară de asta 
ea nu e în discuţie. Sau roşii guvernează rău, nu mai merită încrederea Coroanei şi atunci un nou apel la ţară e necesar, 
sau ei o merită şi atunci să rămînă la putere. Numai astfel lupta noastră are un înţeles, numai astfel ştim ce voim unii şi 
alţii. Daca e vorba de vot constituţional, fie dusă ad absurdum domnia roşiilor, rămînă Serurii desfrunziţi* cum sînt 
înaintea ţării, judece ţara şi, daca voieşte să-i realeagă, realeagă-i, nu vom avea nimic de zis. Dar sîntem siguri că din 
momentul ce dispare perspectiva sacului cu grăunţe, roşii cad şi cad pe mult timp. Ce manevră e asta de-a-i face să 193 r 
cază în picioare, ei cari au compromis || toate cestiunile? Cază şi ei prin votul ţării, prin neîncrederea ţării, nu prin mici 
intrigi, nu prin suplantare cu elemente conservatoare, nu prin maşinaţiuni bizantine. Au renegat toate principiile lor. 
Cază prin această renegare. Să nu vedem o piesă nouă, inspirată de alte principii, jucată de aceeaşi vechi comediani.
Dar Mihălescu a jefuit? Ei bine, Mihălescu va reapărea spălat, devenit conservator. Dar Kalinderu şi-a creat 
sinecură cu venituri de milioane? Ei bine, Kalinderu va deveni conservator şi-i va merge tot bine. Pînă cînd comedia 
aceasta? Pînă cînd panglicăria de principii, pînă cînd schimbările la faţă de pe-o zi pe alta? Sîntem copii noi, pe cari un 
regisor străin ne pune să ne batjocorim între noi, să ne sfîşiem pentru credinţe şi, la arătarea 194 r unei prăzi, care-i punga 
noastră, căci e a ţării, să ne scuipăm*** || şi conservatorul să fraternizeze numaidecît cu radicalul, radicalul să devină 
conservator? Sîntem comedianţi cari ne batem de florile mărului pentru3 petrecerea şi4 cîştigul străinilor ce trăiesc aci? 
Sîntem păpuşi, îmbrăcate cînd roşu cînd alb, cari5 azi pun o etichetă, mîne alta, numai să ne meargă nouă personal bine, 
numai ambiţiile noastre să fie satisfăcute? Sîntem bărbaţi noi sau nişte fameni, nişte eunuci caraghioşi ai marelui 
Mogul? Ce sîntem, comedianţi, saltimbanci de uliţă să ne schimbăm opiniile ca cămeşile şi partidul ca cizmele? Ceea 
ce-i e permis d-lui de Bismarck, de-a se juca cu partidele, în urma gloriei sale politice, e permis piticului d. Brătianu, 
ale cărui zile se numără pe insuccese şi ale cărui succese sînt forme 195r goale şi mofturi? ||De cîte ori partidele s-au unit, 
nu s-au unit decît spre a face un mare rău naţiei6.
S-au unit la 66 ca să răstoarne pe Cuza Vodă. Dacă nu l-ar fi răsturnat, niciodată unirea Ardealului cu Ungaria 
nu se făcea.
S-au unit spre a aduce un Domn străin, pentru că amînduror le convenea un Domn fără iniţiativă şi necunoscător 
de ţară, sub care amîndoi să-şi poată face fără control manevrele. S-au unit pentru a vota concesii Strousberg. S-au unit 
pentru a ceda Basarabia. S-au unit pentru a da drepturi la ovrei, s-au unit pentru a proclama regatul. Se vor uni pentru a 
lărgi drepturile evreilor şi a aduce colonii de semiţi în ţară. În toate dezastrele naţionale se vor uni acei pretinşi 
reprezentanţi ai României, acei Giani, Cariagdi, 196 r Carada împreună cu şleahta || ruinată a Moldovei, unii în paza 
greco-bulgarilor, alţii în paza jidanilor. Greco-bulgarii şi jidanii, iată adevăraţii stăpîni ai României, care nu merită acest 
nume, căci nu mai e ţara romînească. Privească cineva forul* din Bucureşti, vază cele 20 000 de străini ce curg an cu an 
în ţară, vază mortalitatea populaţiei noastre
autohtone şi se va convinge că suntem jertfa unei colosale mistificaţii , că sub formele înnoitoare * ale statului naţional 
ni se escamotează, zi cu zi, pământul , averea, viaţa copiilor noştri 7 , naţionalitatea. Vom spune-o noi adevărul 
adevărat, voi" spune-o cu, omul care n-aspiră la nimic, care aş arunca la picioarele ministrului o Stea a României ce-o 
poartă un  197 r  trădător de ţară, un Bene-merenti ce-l poartă Oraşanu || şi care aş privi ca dezonoare orice semn de graţie 
ce l-aş împărtăşi cu acest soi de oameni. Voi spune care-i înţelesul întregei comedii. Oricum* oricine care va vorbi ca 
mine, va zice poate* nişte*** oricine ar pune-o pe*** cu străini din ţară, va fi imposibil la guvern. Pentru a ajunge la 
guvern, conservator sau liberal fii, trebuie să faci cu ochiul unei puteri* străine, că-i vei susţine interesele.
Îngăduitorul? Îngăduitor, da, de cîte ori voim să ne sfâşiem noi între noi, îngăduitor de cîte ori devenim oameni 
fără caracter şi fără conştiinţă, îngăduitor cu mişelia * şi felonia, neîngăduitor însă cu orice caracter de om adevărat, 
neîngăduitor cu orice talent   198 r  adevărat, cu orice || superioritate. Neîngăduitor când ar fi vorba de măsuri contra 
evreilor sau altor străini 9 . Condamnând la ocnă pe un nebun ca Pietraru, dar iertând pe evreii cari cu singe rece sfâşie o 
biată muiere bătrână care privea la înmormântarea unui rabin, îngăduitor cu Arion, cu Boteanu *, cu hoţii de bani 
publici, neîngăduitor cu proletariatul agricol, care ar comite crime de mizerie, de viciile născute sub*** sa jidovime . 
Un painjeniş întreg de graţii domneşti s-au făcut faţă cu orice faliment fraudulos, cu orice escrocherie ar comite un 
străin, dar daca un român va comite o crimă, îi putrezesc oasele în temniţă.
 
1. după tot şters 2. după îmbr [ăcând ] şters 3. după şi şters 4. după străinilor şters 5. după după cum şters 6. după ţării şters 
7. supraintercalat 8. după omul şters 9. altor străini deasupra lui nemţilor şters, urmează, neîngăd [uitor] şters
 
 
[„ÎN URMA HOTĂRÂRII ..."]
 
2264
 
 233 r  În urma hotărârii luate de d. Brătianu de a părăsi puterea, confraţii noştri de la ,,Românul" au cam ajuns în 
doaga copiilor. Chiar în numărul în care foaia, încă guvernamentală, anunţă nestrămutata hotărîre 1  a primului ministru, 
se aplică 2  partidului conservator cinci coloane pline de insinuaţiuni cari din cari mai copilăroase.
Când 3  cu sporirea lefii miniştrilor d. Brătianu declarase că poate renunţa la acest spor, că se 4  poate sacrifica 
cum s-au sacrificat coreligionarii săi politici de la 1848, din cari unii au şi murit. Noi am zis: ,,D-zeu să-i ierte!". Ştim 
pozitiv că din numărul mare de pensionari ai sultanului cari, departe de-a suferi amărăciunea exilului, huzureau de bine 
 234 r  în străinătate, n-a murit absolut || nici unul de mizerie sau de privaţiuni. Unul singur, un militar, s-a stins 5  de 
nostalgie şi de dorul copiilor. Alţii 6 , daca i-a odihnit Dumnezeu, aceasta s - a 'ntîmplat pentru că nu mai aveau zile şi 
pentru că o moarte avem cu toţii. Contimporani de-ai d-lor C.A. Rosetti şi I. Brătianu, confraţi în exiliu, se vor 
însărcina, credem, a descrie mizeria onor. tagme patriotice, care, la dreptul vorbind, în străinătate s-au obicinuit a trăi 
bine, pe 7  mare şi de-a gata, încât , întorşi în ţară, nu le mai ajung zece lefuri şi zece diurne 8 . Şi această părere a 
noastră, realistă cu totul, că vo pagubă pentru tară nu e dacă vrea Dumnezeu ca şi Caradalele ori Cariagdii să  9  dea 
ortul popei, ,,Românul" o numeşte ,,apel la asasinat".
 
1.  iniţial  anunţă  ştirea  despre  nestrămutata  hotărire  2.  deasupra  lui adresează  şters 3.  după D.  Brătianu  şters 4. 
supraintercalat 5. iniţial s-a [stins] apoi a murit 6. deasupra lui ceilalţi şters 7. după şi şters  8. după diu[rne ] şters  9. după să-şi 
dea obştescul sfârşit şters 
[„PATRUZECI ŞI DOUĂ DE CORPORAŢII . . ."]
 
2264
 
Patruzeci şi două de corporaţii române 1  de bresle productive, de grupe de oameni  254 r  cari aveau 2  o existenţă 
onorabilă şi asigurată prin munca mânilor lor, formau cortejul domnesc acum  3  treizeci de ani.
Cîte din ele or fi dispărut astăzi, cîte sunt suplantate 4  prin străini, cîte vor fi pe calea unei dispariţiuni totale!
 
1. supraintercalat  2. după au şters    3. după în an[ul] şters    4. după reprezentate de cătră şters
 
 
[„D. BRĂTIANU, CONFIRMÂND ÎNSUŞI ŞTIREA. . ."]
 
2264
 
D. Brătianu, confirmând însuşi ştirea despre o radicală schimbare a cabinetului  243 r  său, noi, fără a prejudeca 
lucrul şi fără a şti personajele politice cari vor servi a umplea golurile create de Saturn care-şi mănâncă copiii, cată să 
ne aşteptăm că d. prezident al Consiliului să cerce poate 1  sprijin şi în şirurile 2  acelor conservatori pe cari i-am putea 
numi dizidenţi . Ei sunt în adevăr puţini la număr şi, fiind oameni cu totul independenţi în privirea averii, culturii şi 
poziţiei lor sociale, mobilul schimbărilor lor politice nu poate fi căutat în goana după funcţii, după directorate de bancă 
ori de drum de fier, ci sau în vederi 3  politice, greşite după noi 4 , sau în ambiţie.
Dar, ori una ori alta fie, oricine înţelege că, pentru  5  a deveni cineva enamu che enasu cu Cariagdi, Carada, 
Giani etc., sufletul unui om bine născut cată să treacă prin peripeţii aproape tragice, asemenea lui Timon din Atena, 
eroul unei drame de Shakespeare. În adevăr pentru ca un  6  om atât de prietenos, primitor, generos cum e Timon în 
actul I să se prefacă || într-un sălbatec mizantrop , un pustnic cum e Timon în actul al Iv-lea , sufletul  244 r  său cată să fi 
trecut prin o sumă de peripeţii ce l-au aruncat dintr-un estrem într-altul, l-au prefăcut din alb 7  în negru, din floare de 
crin în mătrăgună. Seria 8  acelor peripeţii, luată la un loc şi designată c-o singură vorbă, am numi-o fenomonologia 
unui  9  suflet bântuit de patimă.
Se ştie că pe sfârşitul secolului al paisprezecelea Alexandru cel Bun purta în marca 10  Moldovei crinii Casei de 
Valois. Marca era împărţită în două: de o parte bourul între trei luceferi, de alta crinii. Cauza nu se ştie exact. Fost-a 
vasalitate, fost-a înrudirea lui de aproape cu Casa regală a Poloniei, de vreme ce Doamna era sora regelui? Dar 11  nu 
asta ne importă, ci cu totul altceva. Sunt de ex. oameni la noi în ţară cari pretind că, neam după neam, vorbind 12  şi 
începând cu cel dendâi al rasei, au văzut bourul din steagul lui Bogdan Dragoş precum au văzut înflorind crinii Casei de 
Valois în herbul lui Alexandru Vodă  13 . Ca || un asemenea crin alb 14  să se prefacă în ardei roşu, de 15  provenienţă 
fanarioto - bulgară ,   245r  iată un problem psicologic ce merită atenţie şi a cărui fenomenologie , a cărui serie de 
evoluţiuni 16 , o vom împărţi în următoarele  17  stadii:
Stadiul întâi . Stare nervoasă de superescitare a instinctelor conservatoare c-o nuanţă de feudalism. Confundare 
lesne de înţeles, deşi eronată, a binehrăniţilor Pătărlăgeni 18  cu marii criminali ai tragediilor lui Shakespeare, cu 
Macbeth , sau cel puţin cu Hodel, Nobilng şi Rusacov . Partidul roşu şi Vetljanca sunt încă sinonime . 
D. Brătianu, un fin cunoscător de oameni, deduce din această superescitare că conservatorul nostru are multă 
stofă de om de stat, dar nu i-o spune singur, căci nu se poate abţine de la ironia de a pune pe onorabilul Costinescu să-i 
facă această declaraţie de dragoste. E întâiul moment de umilinţă în viaţa unui conservator 19  adevărat, când suportă a fi 
lăudat de onor. Costinescu. Un amic răutăcios [î]l întreabă dac' ar primi un portofoliu de la roşii. El răspunde încă 20  cu 
indignare ,,Jamais !".
În stadiul al[doilea] picătura de stofă de om de stat au început să înăcrească , să fermenteze  246r  în sufletul pur ca 
laptele a conservatorului. Oare daca, ferească Dumnezeu, ţara ar avea perspectiva unui război, nu e de datoria stofei de-
a intra în cabinet? Atunci: jos micile împărecheri de partid, sus ţara! Amicul cel răutăcios îi observă cu oarecare sfială 
că-n asemenea caz rămâne liber să susţie guvernul ca deputat, precum o face asta orice partid cumsecade când sunt atât 
de grave interese la mijloc, chiar daca ministru de finanţe ar fi Simeon Mihălescu, la Instrucţie 21  învăţatul Costinescu, 
iar la Justiţie Arion, care a mai fost o dată, dar de-atunci s-a mai perfecţionat întru ale justiţiei în Academia de la 
Văcăreşti.
Stadiul al treilea e, ca şi-n tragedii, culminaţia . Dar daca tânărul om de stat ar putea dicta în cabinetul Brătianu? 
Daca pentru el s-ar dizolva Parlamentul şi în cel nou ar veni alte elemente, viguroase, daca pe ruinele partidelor din 
trecut ar 22  răsări formaţiuni nouă || 247r  mai compatibile cu spiritul de progres al Regatului? Daca l-ar aproba partidul 
conservator tânărul cu stofă n-ar fi indispus a primi un portofoliu 23 .
Stadiul al patrulea începe prin scene 24  de cochetărie între tânărul om cu 25  stofă şi iluminatul partidului, d. 
Sihleanu. Stranele ocupate de sfinţii Serurie, Carada şi Fundescu zâmbesc cu satisfacţiune la această reprezentaţie. 
Daca l-ar aproba, nu partidul conservator, dar amicii săi ar fi mai mai gata să primească un portofoliu.
Stadiul al cincilea şi cel din urmă — tânărul cu stofă a lunecat şi intră, fără să-l mai aprobe amicii, dar 26  sperând 
a-i atrage după el. Peste noapte apare decretul. ,,D. X numit ministru al Nostru secretar de stat la departamentul cutare. 
Semnat: Carol îngăduitorul".
Tânărul îşi face intrarea pe banca ministerială. Glasul său, deşi cam ascuţit , e tremurător de emoţiune.
 
Ce minuni ! Menajeria nu rânjeşte ... dimprotivă
 248r  Ea la glasul lui 27  subţire se arată milostivă.
 
Apoteoza dramei a şi 'nceput cu mult foc begnal şi cu prapuri pe uliţă, iar din partea binehrăniţilor Pătărlăgeni cu 
sugere a la kilometru 28 . În În orice caz mare efuziune de sentimente patriotice şi de vin profir.
 
1. să cerce poate [sprijin] deasupra lui va căuta de astădată [sprijin] şters   2. în şirurile repetat din inadvertenţă dar şters; 
intenţia iniţială era de a scrie în şirurile con[servatorilor ]    3. după vederile şters   4. iniţial după noi rău înţelese  5. deasupra lui 
pentru şters 6. deasupra lui dintr-un şters 7. după f [loare ] şters 8. după Colecţia şters 9. după unui apoi unui şters 10. deasupra lui 
herbul şters 11. după Destul numai că sunt în ţară şters 12. după după neam şters 13. iniţial au văzut bourul din steagul lui Bogdan 
Dragoş şi crinii din herbul lui Alexandru Vodă 14. supraintercalat 15. după iată un problem psicologic şters şi reluat mai jos  16. a 
cărui serie de evoluţiuni supraintercalat  17. deasupra lui şase şters 18. corectat din Pătărlăgenilor 19. după conservator şters 20. 
supraintercalat 21. iniţial ministru al instrucţiei 22. după s-ar şters 23. după por [tofoliu ] şters 24. după scene şters 25. după de stat 
şters 26. deasupra lui şi şters 27. deasupra lui său şters 28. după chi [lometru ] şters
 
 
CREDITUL MOBILIAR (1)  78r 
 
2264
 
Proiectându-se înfiinţarea unei bănci în companie 1  numită Credit Mobiliar avem 2   în România spectacolul 
comic de-a vedea foile invocând când naţionalitatea, când patria, când libertatea, pentru a recomanda 3  publicului 
întreprinderea aceasta 4 . 
Între fondatorii acestei bănci întâmpinăm în adevăr o sumă de nume cunoscute, începând cu inevitabilul prinţ 
Dumitru Ghica şi sfîrşind 5  cu onor. redactor al „Românului" pe care ne-am obicinuit 6  a-l vedea participând la toate 
afacerile de-o lucrativitate  7  oarecare.
Publicul văzând pe de o parte o companie de nume atât de cunoscute, pe de alta zgomotul produs prin ziare, 
înclină a crede că e vorba de-un institut de aceeaşi utilitate ca Banca Naţională sau Creditul Funciar bunăoară 8 , pe când 
în realitate bancheri străini, cu alaiul de nume româneşti menite a-i populariza, vor să neguţeze pe picior mare la bursa 
viitoare din Bucureşti înfiinţând ceea || ce se numeşte o Haute banque par compagnie.  79r 
Aşadar, ca să punem odată capăt acestei inclarităţi şi vârtejului de speranţe 9 , vom spune că există două soiuri de 
operaţii de bancă: operaţii de comerţ şi operaţii de speculă.
Operaţiile de comerţ pe cari le face orice bancher din piaţă şi Banca Naţională asemenea  sunt : primirea în 
depozit de capitale de la particulari şi plasarea lor în titluri clasate c-un venit sigur; virimente, adică trecerea unei sume 
de la creditul unui client 10   la creditul altui client 11 ; scontare de bilete la ordin şi de poliţe; încasarea  12  sau plata 
poliţelor din locuri depărtate 13 ; arbitrajul, adecă cumpărătura poliţelor de pe pieţele unde au 14  cursul mic 15 , pentru a 
plăti cu ele datoriile pieţei proprii; conturi curente, adecă înregistrarea tuturor fondurilor primite de la un negustor 
precum şi a cheltuielelor făcute în numele lui ş.a.
Pentru oricine e evident 16  că bancherul comercial e un om de încredere ce  17  trebuie să-şi fi cunoscând clienţii 
şi clienţii pe el 18 , şi că afacerile sunt în cea mai mare parte pe deplin sigure.
Banca Naţională în fine, cu tot numele specios, nu e decât  o bancă comercială care  80r  uneşte cu operaţiile 
ordinare pe acea de emisiune a unor bilete plătibile a vista şi la purtător. Ea nu 19  dă credit decât la puţine case, pe 
poliţe cu mai multe semnături de-o incontestabilă solvabilitate şi trase asupra unor afaceri deja consumate.
La Creditul 20  Fonciar  baza creditului  acordat  e un imobil 21  ipotecat,  garantat  prin  solidaritatea  tuturor 
proprietarilor; la bancă baza creditului acordat e averea existentă 22  a negustorului, plus afacerea consumată deja, de ex. 
o vînzare 23  de grâu , plus indosarea mai 24  multor semnături solvabile 25 . Valoarea 26  intrinsecă, reală a titlurilor e 
cunoscută 27 , venitul lor e sigur — titlurile se 28  numesc clasate; preţul lor, afară de neînsemnate oscilaţiuni, se 
regulează prin venitul ce ele produc. Atât institutele de credit ipotecar cât şi 29  cele de credit comercial au deci 30  o bază 
materială cu desăvârşire solidă.
La un credit mobiliar lucrul nu este astfel 31 ; cel puţin n-a fost nicăiri după cât  vedem din istoria creditului 
mobiliar din Franţa, din Scoţia şi din alte părţi.
Vom încerca să dăm o schiţă istorică a celui dendâi institut de soiul acesta, stabilit 81 r în Franţa prin decretul de 
la 18 noiemvrie 1852 cu numele de Société Générale du Crédit Mobilier, fondată c-un capital de 60 milioane şi având la 
nevoie facultatea de-a emite obligaţiuni de 600 milioane. Fondată de fraţii Pereire, nume ce-l aflăm şi între fondatorii 
actualei societăţi 32 , ea a fost prototipul celorlalte, cărora impulsul agiotajului le-a dat naştere în Spania, Germania, 
Austria şi Elveţia. Iată, operaţiile ce le făcea conform statutelor.
1) Subscripţiune şi cumpărare de titluri ale statului — va să zică emisiune de titluri — precum şi de acţii şi 
obligaţiuni ale diferitelor întreprinderi industriale sau de credit ale societăţilor anonime de căi ferate, canaluri, mine şi 
alte lucrări publice cari (sau există) sau se vor fonda în viitor  33 .
Să analizăm această  34  operaţie.                                                     82r 
Statul escrie un împrumut. Creditul 36  Mobiliar se 'nsărcinează să i-l plaseze. Institutul are destule mijloace ca să 
producă o mişcare artificială la bursă; pune douăzeci de agenţi cari să caute a cumpăra titlul şi numai patru cari să-l 
vânză . Capitalistul e răpit de 36  acest vârtej artificial; el nu înţelege că aceeaşi bancă cumpără şi vinde totodată. 37  şi, 
după ce titlurile sunt plasate c-un câştig mare, e cu totul indiferent pentru bancă daca ele sunt bune sau rele, productive 
sau improductive.
Se aude că în  38  munţii Buzăului s-ar afla 39  aur. Se formează o societate anonimă pe acţiuni pentru esploatarea 
minei  40  şi Creditul Mobiliar se 'nsărcinează să le plaseze. Creditul produce hausse la bursă, le vinde bine şi acum 
rămâne ca acţionarul cel din urmă să vază dacă există sau nu  41  aur la Buzău 42 . Poate să nu fi existând deloc  43 . 
Să se ţină bine minte. Creditul Mobiliar se ocupă nu cu întreprinderi 44  cari există, ci cu cele ce se vor fonda de 
acum înainte, a 45  căror productivitate e cu totul necunoscută  83r  şi speculează 48  pe speranţa acestei productivităţi. 
Daca se 'ntîmplă însă să cumpere || titluri a unor întreprinderi existente, preocupaţiunea Creditului nu va fi deloc 
valoarea intrinsecă a titlurilor 47 . Din contra, acţiuni 48  industriale vechi, clasate, a căror valoare e cunoscută, nu dau loc 
la operaţii de bursă. Cu cât titlul e mai sigur cu atât speculaţia se depărtează de el, îl 49  părăseşte pentru acţiile unei 
întreprinderi nouă, pe  50  nesiguranţa valorii cărora 51   se câştigă mai mult. Creditul Mobiliar urmează deci regula pe 
care o 52  urmează orice om 53  ce are bani disponibili şi vrea să opereze cu ei par comptant. Alege o hârtie discreditată, 
pentru ca mai târziu , când se suie cursul, s-o vânză . Deci Creditul Mobiliar poate cumpăra titluri rele, improductive, cu 
preţuri scăzute, să producă  54  în mod artificial o hausse la bursă, să le desfacă 55  pe preţuri urcate şi să-şi spele mânile 
în apa nevinovăţiei ca Pilat din Pont.
Afară de asta creditul era îndreptăţit de a mai face următoarele operaţii:
 84r        2) Emisiunea de obligaţiuni proprii pentru o sumă egală cu cea plasată în subscripţiuni şi cumpărări.
3) Vânzarea sau amanetarea tuturor efectelor 56 , acţiunilor şi obligaţiunilor câştigate şi schimbarea lor pe alte 
hârtii de valoare;
4) Propunerea, cesiunea şi executarea de împrumuturi şi întreprinderi de lucrări publice de tot soiul;
5) Împrumuturi Lombard pe amanet de acţii sau obligaţiuni, credit contocurent ;
6) Primirea de depozite în contocurent ;
7) Incasso în contul societăţilor mai sus numite, plata cupoanelor lor de dobânzi şi dividende şi alte mandate;
8) Instituirea unei case de depuneri pentru toate titlurile acestor întreprinderi 57 . Alte afaceri erau oprite, şi 
anume banca nu putea face specule pe 58  timp la bursa sau specula pe premii 59 .
 85r      Dar 60  afaceri de report [î]i   61  erau permise deşi acestea constituie 62  o speculă de bursă 63   cari 64  forma o 
însemnată parte a tranzacţiunilor creditului mobiliar.
 86r        Aşadar 65  afacerile Creditului Mobiliar sunt operaţii de haute-finance şi . . . de speculă de 66  bursă  a  .
 87r        În  67  anul întâi Creditul Mobiliar Francez 68  n-a făcut decât afaceri pe cari le fac toate casele mari de bancă. În 
acel an 69  a dat din asemenea afaceri un venit net de 7 582 722.
În anul al doilea 70  a  creat trei întreprinderi: Société des Immeubles de la rue de Rivoli, Société Maritime, 
Société de Chemins de Fer Autrichiens. Beneficiile treceau peste zece milioane.
În anul al treilea 71  societatea era în apogeul ei; întreprinderi varii i-au adus un beneficiu de 31 870 776 fr.
Dar chiar în acel an dările de seamă ale 72  societăţii începură a deveni obscure şi mai  88r  puţin || amănunţite.
La 1860 se declară o pagubă de 7 933 136 fr.; iar la 1867 fondatorii societăţii, cari o admnistraseră în mod 
dictatorial, se retraseră. În adunarea acţionarilor de la 30 noiemvrie 1867 succesorii lor mărturisiră că pagubele se 
ridicau la. . . 47 542 000 franci. Societatea a trebuit să lichideze.
Ce s-a găsit în bilanţ ?
Că societatea Creditului Mobiliar era creditoare Companiei Imobiliare pentru 80 de milioane şi că aceasta din 
urmă, încărcată de maidane şi case ce nu le putea nici vinde, nici închiria, nu era în stare a plăti nimic.
 
Totodată cată să recunoaştem, zice Courcelle-Seneuil în Traite des operations de banque, că răul ar fi  89r   ost şi mai mare 
daca s-ar fi emis pentru 600 milioane sau || pentru un miliard două sute de milioane, obligaţiuni de-ale societăţii, precum ne puteam 
teme câţiva ani (lucru pe care l-a refuzat guvernul) sau daca societatea ar fi parvenit a pune în serviciul său o bancă de circulaţie. S-
ar fi ajuns la o catastrofă cel puţin egală cu aceea a lui Law.
 ____________ 
 a  Max Wirth, Bankwesen, pag. 546 et sq. 
Iată dar ce este Creditul Mobiliar. O încercare de-a monopoliza toate întreprinderile din ţară, împrumuturi 73 , 
construcţii 74 , lucrări 75  publice, fie ele oricât de hazardate. Odată titlurile desfăcute prin manipulaţii de bursă, treaba 
acţionarilor dacă ele produc ceva sau nu.
Din  76  parte-ne se 'nţelege că nu putem opri pe nimenea de  77  a-şi întrebuinţa capitalul  90r  cum pofteşte. Dar 
orice capital nu se poate întrebuinţa decât în anume moduri 78 : sau în esploatare, servind a plăti pentru muncă, sau 
plasat în împrumuturi ipotecare, sau în negoţ, ajutând schimbul de mărfuri, sau în fine ... în speculă. Pentru milionari, 
pentru Rothschild 79  şi Pereire, specula e cea mai rentabilă pentru că ei o dominează 80 ; pentru capitalistul mic este 81  
de recomandat plasarea în 82  titlurile unor întreprinderi nu viitoare, ci deja existente, al căror produs e ştiut, 83  al căror 
venit e sigur 84 .
Aşadar liber e oricine de-a specula 85  capitalul său; legile o permit. Dar sigur este că prin speculă averea tuturor 
nu câştigă nimic. Ea câştigă prin producţie, prin negoţ, nu prin joc de bursă.
Precum zece oameni muncesc 86  împrejurul unei mese de joc de cărţi ziua şi noaptea,  91r  fără ca suta de galbeni 
ce-o au toţi împreună să se 'nmulţească sau să scază, ci trece numai din mâna celui naiv în mâna celui abil — o 
deplasare a aceleiaşi averi — aşa e şi aci 87 . Milionarul abil care dominează bursa şi mişcările ei, care, când vinde acţii 
de Panama produce  hausse iar când cumpără 88  acţii  sigure ale Băncii 89  Naţionale,  produce  baisse,  va încasa 
diferenţele de la publicul întreg, ba va   90  atrage din ce în ce mai multe capitaluri din provincie, detrăgându-le 
agriculturii, comerţului solid şi întreprinderilor solide şi aruncându-le în vârejul unor întreprinderi nouă, cu viitor 
necunoscut şi c-o producţiune nulă poate.
Ceea ce-am dori însă e 91  ca presa să nu facă dintr-un institut a cărui esenţă e specula, producerea de hausse şi 
baisse la bursă, fără privire la valoarea intrinsecă a titlurilor speculate, un institut naţional menit a ridica comerţul, 
industria şi agricultura.
Nu voim deloc să discredităm societatea. Nu-i cunoaştem încă statutele, nu ştim  92r  ce anume operaţii va face. 
Poate 92  chiar că ce[e]a ce este a se fonda la noi să fi având cu totul caracterul unei bănci comerciale. Ceea ce constatăm 
însă este că societăţile cîte s-au format sub acest titlu pân' acum au fost societăţi de acţionari, al căror capital au fost în 
esenţă întrebuinţat la specule de bursă asupra unor titluri neclasate încă, bazate pe întreprinderi viitoare, c-un produs 
incert; titluri al căror preţ de bursă se regulează 93 , nu prin venitul ce produc, ci pe speranţa unui venit, sau şi mai rău, 
pe speranţa că ele se vor urca pân-la ultimo, indiferent daca valoarea lor intrinsecă reprezintă ceva sau nu.
Facultatea pe care o bancă ca aceasta, haute banque, o are întru 94  a urca un 95  titlu, oricât de lipsit de valoare 
intrinsecă, până ce-l vinde, şi a scădea un titlu oricât de solid, până ce-l || cumpără; facultatea de-a urca cursurile tuturor 
efectelor ei de portofoliu când 93r  face bilanţul, pentru a împărţi dividende fictive, luate din capitalul primitiv; în fine 
puterea de a detrage capitalul celor lesne crezători 96  din întreprinderi productive şi   97  a-l abate la întreprinderi 
hazardate, toate acestea nu ne permit să ne felicităm tocmai mult de înfiinţarea ei 98 . Dar, pentru a nu prejudeca, 
mărturisim că din cele scrise pân' acum nu putem decât presupune statutele ei 99 . Daca operaţiile indicate în ele vor fi 
identice sau analoge cu cele din 100  statutele Societăţii Generale de Credit Mobiliar din Franţa, nu va mai fi îndoială că 
noua bancă   101  e prematură pentru ţara noastră şi de un folos foarte discutabil 102  chiar pentru ţările acelea în cari 
practica şi uzanţele creditului 103  sunt mai cunoscute decât la noi.
 
1.  Proiectându-se  înfiinţarea unei bănci în companie  deasupra lui Cu ocazia proiectului de a se înfiinţa o bancă de 
speculaţiune şters 2. deasupra lui vom avea şters 3. după o şters 4. întreprinderea aceasta supraintercalat 5. după sfârşind şters 6. ne-
am obicinuit deasupra lui vom fi condamnaţi şters 7. deasupra lui lucrativitate şters 8. până aici fraza suna astfel: Publicul naiv 
văzând pe de o parte o companie de atât de cunoscute nume, pe de alta zgomotul produs prin ziare, înclină a crede că cine ştie ce 
lucru mare se va produce, cine ştie ce izvor de progrese şi de muncă se ascunde sub numele de Credit Mobiliar 9. inclarităţi şi 
vârtejului de speranţe deasupra lui blagomanii în vânt şters 10. deasupra lui depozitar şters   11. deasupra lui depozitar şters 
12. deasupra lui plasarea şters  13. urmează de piaţa creditorului şters  14. după ele şters 15. după mai şters 16. după evi[dent ] 
şters 17. comercial e un om de încredere ce supraintercalat 18. deasupra lui bancher şters 19. după Banca Naţională în fine şters 20. 
după creditul şters   21. după bun şters 22. după esis [tentă ] şters 23. corectat din vânzarea 24. după semnul ? 25. semnături 
solvabile deasupra lui negustori şters 26. după semnul X 27. e cunoscută supraintercalat 28. după sunt şters  29. după şi şters   30. 
supraintercalat    31. după deloc şters 
32. actualei societăţi deasupra lui actuali şters 33. tot acest alineat este barat cu două linii roşii, semn obişnuit pentru a 
indica culegerea cu alt corp a citatului 34. după acest şters 35. după Banca se şters 26. deasupra lui în şters 37. segment 
supraintercalat 38. după la Buzău şters 39. s-ar afla iniţial de 40. pentru esploatarea minei supraintercalat 41. sau nu 
supraintercalat 42. urmează supraintercalarea sau nu şters 43. iniţial Poate că nu e de loc 44. deasupra lui lucruri şters 
45. deasupra lui al şters 46. în T; necunoscută. Speculează 47. în T: a lor 48. după titluri cu totul sigure şters 49. în T: 1 
50. DUPĂ din şters 51. iniţial pe nesiguranţa valorii căruia 52. după are şters 53. după speculant şters 54. în T: poate să 
producă 55. după facă şters 56. vânzarea sau amanetarea tuturor efectelor supraintercalat 57. până aici pagina este 
barată cu doua linii roşii, cf . nota 33 58. specule pe deasupra lui a face pe şters 59. specula pe premii deasupra lui să 
cumpere premii şters 60. după Afaceri de report cari formau o mare parte a tranzacţiunilor Creditului mobiliar erau 
permise şters 61. după nu* şters 62. deşi aceste constituie deasupra lui Însă reportul e şters 63. după un joc şters 64. 
după Cumpără cineva de ex. un efect al statului pe timp şi la termen trebuie să-l ia în primire şi să-l plătească şters 65. 
pag. 86 urma întâi după 84, iar 85 a fost intercalată ulterior, cum dovedeşte şi numerotarea autografă 66. deasupra lui la 
şters 67. după Cea dendâi societate de soiul acesta care-a existat în Franţa a fost stabilită prin decretul de 18 noiemvrie 
1852 cu numele Société Générale du Crédit Mobilier fondată c-un capital de 60 milioane şi cu facultatea de a emite 
obligaţiuni de 600 milioane şters 68. Creditul mobiliar francez supraintercalat 69. acel an deasupra lui anul întâi şters 
70. în T: In al doilea an 71. deasupra lui treilea şters 72. după de şters 73. după fie şters 74. după fie şters 75. după fie 
şters 76. după Daca Creditul mobiliar ar fi, ca antiteză <a celui> cu cel ipotecat şi comercial, o societate de împrumut 
pe bunuri mobile, precum obiecte preţioase, efecte publice etc. n-ar avea nevoie de un titlu atât de pompos. Un munte 
de pietate, o bancă de afaceri de lombard şi || Iată opiniile economiştilor asupra acestui soi de institute. Dar putem servi 
şi cu alte date şi mai caracteristice. şters 77. după nici putem şters 78. deasupra lui trei şters 79. după Rotschild şters 80. 
în T: domină 81. în T; e 82. după sigură şters 83. după şi şters 84. după ştiut cunoscut succesiv şterse 85. după face 
speculă şters 86. deasupra lui muncesc şters 87. în T: aşa e aci 88. deasupra lui vinde şters 89. în T: acţii ale Băncii 90. 
după pentru şters 91. în T: Ceea ce-am dori e 92. după Daca şters 93. în T: regulă 94. deasupra lui de şters 95. după 
foarte şters 96. în T: lesne crezători într-un cuvânt 97. după şi şters 98. toate acestea nu ne permit să ne felicităm tocmai 
mult de înfiinţarea ei deasupra lui nu ne inspiră felicitări la adresa ei şters 99. iniţial Dar, pentru a nu prejudeca, 
mărturisim că nu-i cunoaştem încă statutele 100. după cele opt soiuri de operaţiile şters 101. deasupra lui noua şters 
102. iniţial ar fi permatură pentru ţara noastră <şi periculoasă> de un folos problematic 103. deasupra lui economiei 
şters
 
 
CREDITUL MOBILIAR (2)
 
2264
 
 94   r    Continuăm 1  prin a cita luminoasa dare de seamă pe care un economist german o face despre activitatea 
Creditelor Mobiliare  a .
 
Semnul 2  caracteristic al tuturor acestor institute este 3  speculaţiunea. Pentru* speculaţiune însă societăţile 
anonime (pe acţii) 6  nu sunt potrivite. Societăţi 8  anonime speculante aduc pagubă 7  atât proprietarilor lor, adecă 
acţionarilor cât şi publicului. Ne mărginim la următoarele argumente esenţiale.
1) Afacerile de speculaţiune cer, după natura lor, o mare esperienţă de afaceri, o estraordinară repejune de 
concepţie şi de deciziune. Corespunzând în genere 8  pe cale telegrafică pentru a încheia asupra a 9  milioane, neavând 
adesea decât un minut de reflecţie, societatea nu poate merge bine. Directori 10  cari ar ||  95 r  poseda asemenea calităţi nu 
se găsesc, pentru că asemenea oameni preferă a-şi face afacerile lor proprii. Dar daca se găsesc şi li se dă puterea 
discreţionară cerută, atunci societăţile sunt în pericol ca 11  directorul lor sau să proceadă 12  cu prea mare cutezanţă sau 
să esploateze 13  situaţia în folosul său propriu, lăsând numai şansele rele pe seama societăţii. Aceasta au dovedit-o 14  
procesul acţionarilor Creditului Mobiliar intentat 16  consilierilor 16  de administraţie, cari au fost condamnaţi în 17  prima 
instanţă la plata a 60 milioane franci 18 . Consiliarii de administraţie ai Creditului Mobiliar 19  au câştigat averi imense, 
pe când societatea mergea spre faliment.
 96 r        Ani întregi se făceau cătră finitul anului tot 20  soiul de manopere de 21  bursă şi jurnalistice. (In sferele bursei se 
susţinea că faimoasa ştire tătărască despre luarea Sevastopolului fusese comandată de creditul Mobiliar.) Aceste 
manopere aveau de scop de-a ridica cât se poate de mult cursul efectelor din cari consista portofoliul Creditului 
Mobiliar. Bilanţul se 'ncheia dar cu cursurile cele mai urcate şi se 'mpărţea o dividendă mare care în realitate absorbea o 
parte a capitalului acţiunilor; căci dacă s-ar fi făcut 22  bilanţul câteva săptămâni mai târziu , după ce cursurile scăzuseră 
la nivelul lor natural, ar fi rezultat un deficit al capitalului primitiv.
 97 r      Fiindcă aceste institute se fondaseră pentru motive de agiotagiu, adecă fiindcă subscripţiunile || nu se făcuseră din 
capul locului decât cu intenţia de-a urca cât se poate de sus acţiile nouă şi de-a le vinde cu agio, proprietarii aciia ai 
acţiilor cari rămâneau cu ele la urmă erau totdeuna în pagubă. Acţiile celor mai multe institute de credit stau sub pari: 
acele ale Creditului Mobiliar, nominal de 500 franci, urcate odată până la 1300 franci şi mai sus, au scăzut la 1869 la 
162 franci.
_________      
 a  Max Wirth, Bankwesen, loc. citat. 
2) Institutele acestea nu  sunt  stricăcioase numai proprietarilor lor ci şi  publicului. Faptul că  unili  speculanţi, precum 
Rothschild , Pereire şi alţii au câştigat multe milioane cu operaţii financiare a orbit publicul într-atâta că se lăsă ademenit de 
făgăduinţa de-a ajunge 23 , pe calea puterii financiare colective, la aceeaşi ||  98r  ţintă. Făgăduinţa unor dividende mari se primi cu 
credinţă după exemplul evident al oamenilor din haute finance. Aşadar nu numai că s-a subscris capitalul primitiv al unei mulţimi de 
institute de credit. ci s-au primit de bunăvoie  24  şi obligaţiile lor. Institutele de credit, la început în perplesiate ce să 'nceapă cu 
capitalul, căci o bancă are nevoie de timp pentru dezvoltarea ei ca orice altă afacere, nu s-au mulţumit numai cu a cumpăra efecte de 
bursă, ci participară la o mulţime de întreprinderi nouă pentru esploatarea de mine, fabrici şi alte stabilimente  99 r  industriale, ||şi 
nu arareori se cumpărau afaceri vechi cari nu se rentau ca bază a societăţii 26  acţionarilor. Căci un timp oarecare era de sine înţeles 
între speculanţi, că întreprinderi bune le esploatează cineva singur pe seama sa 26 , iar cele rele se lasă unor societăţi de acţionari, 
întrebuinţându-se fraza comună ,,că numai esploatarea în mare are perspectivă sigură de succes". Astfel, detrăgând capitalul 
ramurilor de industrie deja existente şi îndreptându-le spre o plasare mai puţin rentabilă, pentru că nouă, au căşunat o mişcare 
neeconomică a capitalului care trebuia să perturbe atât strângerea de capitalii cât şi câştigul lucrătorului  28 .
 
 100r   Ca dovadă  uimitoare  de exactitatea  deplină  a descrierii  economistului  german  că  esenţa  unei  asemenea 
întreprinderi 29  este specula servă procedimentele de la noi.
Creditul Mobiliar nu există încă. Statutele lui sunt necunoscute, n-au fost tipărite încă; nici un decret al regelui 30  
n-au autorizat existenţa societăţii.
Ministerul Comerţului şi Lucrărilor Publice de la noi e abia în stadiul de-a se informa daca persoanele 
fondatorilor sunt onorabile şi daca instituţia poate fi în folosul comerţului.
Ei bine, deja se speculează acţiile neexistente 31  ale unei societăţi neexistente.
Va să zică oameni cari au banii lor plasaţi în înscrisuri ipotecare, în poliţe, în efecte 32  ale statului român, tot 
efecte 33  sigure, vând aceste efecte sigure spre 34  a cumpăra acţiile neexistente ale unei societăţi neexistente! Nimeni 36  
nu ştie nici ce va face  101r  societatea viitoare, nici ce soi de întreprinderi 36  va încuraja — totul e cuprins în || haosul 
viitorului. Dar tocmai pentru că nimic nu e sigur, tocmai că pentru că nesiguranţa absolută dă loc la speranţe exagerate, 
specula a şi pus mâna pe ficţiune şi o vinde drept bani buni. E cu totul indiferentă pentru speculatori valoarea intrinsecă 
a viitoarelor titluri. Ei ştiu că la orice nouă emisie patronată de nume cunoscute se naşte hausse în piaţă şi cestiunea 
principală e de-a vinde până e hausse. Dar  37 , precum vede oricine, ei nici nu au titlurile în mână . Mai mult! N-au nici 
banii necesari pentru a le  38  cumpăra, adecă n-au nimic, nici bani, nici efecte, şi cu toate astea câştiga bani.
Rugăm pe oricine să aprecieze aceste împrejurări şi să-şi facă o judecată despre soliditatea 39  lor.
 
1. deasupra lui Sfârşim şters 2. după Cităm în fine opinia unui economist escelent privitoare la acest soi de institute de credit 
şters şi după Un rând alb subliniat (indi caţie pentru tipografie, respectată în T).3.după supraintercalarea zice un economist şters 
aici figura iniţial trimiterea la Max Wirth 4. deasupra lui La şters 5. supraintercalat 6. în T: Societăţile 7. în T: pagube 8. în genere 
deasupra lui prin şters 9. a încheia asupra a deasupra lui a dispune de şters 10. modificat din Directorii 11. deasupra lui că şters 12. 
modificat din procede 13. modificat din că esploatează 14. Aceasta au dovedit-o supraintercalat 15. deasupra lui contra şters 16. 
modificat din consiliului 17. deasupra lui la şters 18. semn pentru o notă de trimitere , şters odată cu nota de subsol la care trimite: 
Compară procesul acţionarilor Societăţii Financiare intentat consiliarilor de administraţie cari asemenea au fost condamnaţi la plată <şi 
au plătit> 19. ai Creditului Mobiliar supraintercalat 20. după compturilor şters 21. după ziaristice şters 22. s-ar fi făcut deasupra lui 
se făcea şters 23. deasupra lui câştiga şters 24. după buna apoi buna succesiv şterse 25. după capitalului şters 26. pe seama sa 
supraintercalat 27. după cu f [raza] şters 28. semn pentru o notă de trimitere , şters o dată cu nota de subsol la care trimite: Max 
Wirth, Bankwesen, loc, citat 29. supraintercalat 30. al regelui supraintercalat 31. după unei şters 32. în T: înscrisuri ipotecare, în 
efecte 33. după în şters 34. după să [cumpere] şters 35. după Dar n[imeni ] şters 36. în T: întreprindere 37. în T: Deci 38. a le 
deasupra lui a-i şters 39. în T: natura
 
CREDITUL MOBILIAR 1  ŞI JOCUL DE BURSĂ (3)
 
2264
 
 102r      Tratând materii financiare într-un ziar cotidian, avem două greutăţi de întâmpinat . Una rezultă din subtilitatea 
materiei. Jocul 2  de bursă, cu toate halucinaţiunile lui, ar cere un spaţiu mai întins decât coloanele unei foi. Mai ales 3  în 
lumea speculei intră tot ce o societate omenească are nesănătos, ruinat, pospăit 4 , începând cu culisele teatrului şi 
sfârşind cu culisele bursei. 
Toată lumea 'şi aduce aminte de afacerea Stroussberg; de acei duci şi conţi 5  silexiani 6  cari treceau drept 
fondatori ai societăţii, ale cărei acţii le emitea o 7  haute banque... papa Stroussberg 8 .
Plasat-au acei oameni fondurile lor disponibile în acţii Stroussberg? Ce să plaseze când n-aveau nimic? Dar 9  au 
plătit poate primul vărsământ şi au jucat asupra diferenţei, pe 10  prime până la liberarea 11  integrală a acţiei sau, şi mai 
rău, au căpătat un număr de 12  acţii gratis pentru iscălitura pusă 13  sub documentul primitiv al fondaţiunii.
Dând Dumnezeu s-avem şi noi 14  bursă în ţară, vom avea ocazia de-a descoperi manoperile  103r  încâlcite ale 
agiotajului şi a le descrie aşa încât oricine 15  să le priceapă.
Aşadar, cum am zis, subtilitatea materiei e o greutate. Pe puţine coloane trebuie să spunem mult, într-o 16  formă 
nu prea concisă căci 17  s-ar îngreuia înţelegerea.
A doua greutate e recapitularea continuă. Fiecare număr de gazetă e o scriere 18  de sine stătătoare, încât  19  
cetitorul trebuie să 'nţeleagă tot ce-i 20  spui făr' a pretinde de la el ca să-ţi fi citit 21  şi numărul 22  trecut.
Aşadar recapitulăm zicând : operaţiile 23  de bursă se deosebesc 24  esenţial în operaţii comerciale şi de speculă.
Cele comerciale sunt : negoţ de aur şi argint, schimb de bani, depozite, virimente, arbitraje cambiale, scont, || 
conturi curente, emisiune de bilete la purtător, împrumuturi  104r  ipotecare, comisiuni. (Definiţia 25  pe scurt a acestor 
operaţii în numărul d-alaltăieri.)
Cari sunt operaţiile 26  de speculă?
În esenţă foarte unilaterale: cumpărare de acţii sau de titluri en gros şi specularea lor la bursă en detail 27 . Acesta 
este cercul de activitate al marilor bănci (Rothschild, Bleichröder , Pereire), acesta în fine al Creditului Mobiliar.
Dar o bancă comercială nu cumpără acţii şi titluri?
Nu 28 .
Ea le ia în comision, de 29  crede că sunt bune, şi 30  trebuie să se 'ncredinţeze daca sunt bune, pentru că cei dendâi 
cărora le va 31  vinde titluri 32  sunt clienţii ei proprii, negustorii şi capitaliştii 33  cu cari are a face de 30 — 40 ani şi mai 
bine, sunt aciia 34  care formează sfera creditului 35  unui bancher comercial. Dar în comision le ia. Pentru un mic 
comision plătit de Societatea Acţionarilor, || pentru altul şi mai mic, plătit de clienţi, bancherul  105r  comercial desface 
acţii bune ale unor întreprinderi industriale 36  cu preţul lor normal, fără speculă, fără agiotaj 37 . În cât le-a primit, le dă. 
Câştigul poate fi mare numai daca afacerea e mare; încolo e foarte normal, precum şi plasarea e normală. Numai 
capitaluri disponibile i se pun la 'ndemnă întreprinderii. Nu-şi vinde nimeni moşia ca să cumpere acţii.
Altfel e banca de speculaţie, altfel Creditul Mobiliar.
Acesta cumpără toate acţiile unei întreprinderi (en gros) 38  . Indiferent daca întreprinderea e bună ori rea. Apoi le 
revinde în detail prin speculaţie, beneficiind totdeuna  39  de diferenţe.
Ne va 'ntreba cineva cum se face speculaţia?
Ne vom încerca s-o descriem.
Să presupunem că e a se construi 40  un drum de fier de la Bucureşti la Cernavoda care costă 50 de milioane, 
împărţiţi în 100000 de acţii cîte 500 franci de plătit în patru termene. Va să zică titlul provizoriu pentru întâiul 
vărsământ costă 125 franci, total 12 500 000 pe care haute banque [î]i varsă, cumpărând astfel totalitatea titlurilor 
provizorii.
De 'ndată ce titlurile promit a se emite, oricare ar fi valoarea intrinsecă, ele sunt 106r  sigure de o hausse. De ce? 
Numai şi numai pentru că 41  toţi speculanţii de profesie ştiu că, pe cât banca de speculaţiune  42  emite, titlurile se vor 
urca.
Această hausse este atât de lesne de prevăzut încât în vederea 43  ei se naşte un fel de cerşetorie de-o speţie cu 
totul modernă, necunoscută în timpii reacţiunii.
După textul actului de fondaţiune acţionarii au să verse echivalentul hârtiei lor în patru termene. Toate acţiunile 
le-a luat Creditul Mobiliar 44 .
Numaidecât Creditul 45  sau sindicatul ei 46  de capitalişti e asaltat cu cereri: oameni din societatea bună, dame 47  
din lumea mare, diplomaţi, balerine, judecători, săbiuţe politice vin a solicita cu multă umilinţă la uşa bancherului, care 
20, care 60, care 100 de titluri provizorii. 
 107 r     Bancherul de comerţ are şi el amicii lui: negustori angrosişti , proprietari mari, meseriaşi însemnaţi, arendaşi 
bogaţi, tot oameni cari 'şi învârtesc capitalul în sudoarea frunţii, cu munca.
Dar iată amicii unei haute banque. Le monde cum s-ar zice franţuzeşte, şi le demi-monde.
Şi credeţi că refuză ,,înalta bancă" de-a le da acestor oameni acţii?
Ferit-a sfântul .
Nu-i vorbă, să plaseze serios  48  nu vrea niciunul. Nici n-au fondurile cuviincioase pentru a câştiga proprietatea 
integrală a 49  acţiunilor pe cari le solicită.
Dar toţi ştiu că aceste acţii se vor cota în hausse la bursă, din ziua întâia chiar, că speculatorii se vor arunca ca 
lupii asupra lor, rupându-se care pe care să plătească o primă de 50, 100, 500 de franci chiar; că vor cumpăra până ce 
ţine vârtejul cu 150, cu 200, cu 600 franci chiar 50 , un titlu... provizoriu, care-a costat .. . cât ?
125 51  franci al pari! 
 108 r      Dar cum va produce 52  Creditul Mobiliar acest 53  vârtej ?
Va împărţi titluri provizorii: 250 000 54  (nominal la plata integrală 1 milion) unor persoane a căror aprobare şi 
vorbă sunt folositoare succesului afacerii, dar cari n-au nici atâta capital încât să-şi poată păstra chiar timp scurt acţiile. 
Asta-i prima categorie: alaiul fără parale.
250 000 la  55  persoane, asemenea în condiţii sociale înalte  56 , dar destul de bogate pentru a conserva titlurile. 
Alaiul 57  cu parale.
250 000 la speculatorii de rând şi culisieri. Caracuda  58 .
Preste tot 750 000 franci împărţiţi în 6 000 titluri provizorie din care fiecare dă dreptul la achiziţia ulterioară a 
unui titlu definitiv de 500.
Câteşitrele soiurile de oameni, lume mare, jumătate lume şi culise  59 , de orice categorie s-ar ţinea, diplomat sau 
galopin  60 , balerină sau adiutant  61  domnesc, gazetar sau cinstit episcop  62 , aşteaptă, prevede dar mai cu seamă prezice 
hausse asupra acţiunilor.  109 r  Toată puterea interesului lor || îi  63  face să vrea hausse.
Sub asemenea auspicii se deschide bursa. 64  Capitalistul  65  serios şade la un colţ. Îl cam tentează zgomotul 66 . 
Ar vrea şi n-ar prea vrea.
Dar ceea ce-am numit noi alaiul fără parale nu-şi poate păstra titlurile. Cei 150, 300, 450 franci ce i-a pus fiecare 
din  67  sărăcimea înaltă în titluri, devin  68  simţitori prin lipsa lor. Ei vor să-şi realizeze hîrtiile  69 .
Titlurile se oferă la bursă.
Ce face banca de speculaţie sau Creditul Mobiliar? Le lasă să vînză   70  pe orice preţ? Nu.  Le cumpără ea 
singură cu primă. Plăteşte 10, 20, 30%  ?1  primă. Nimica toată la 250 000  72 .
Vânzătorii sunt încântaţi de-a fi realizat un beneficiu ş-o spun în gura mare, cu păreri de rău că n-au putut 
aştepta încă câteva zile pentru a vinde c-un curs şi mai ridicat. Dar au vândut sau a[u ] conservat acţiile lor? Puţin 
importă. Vorbele lor sunt folositoare creditului afacerii şi atrag capitalurile.
 110 r      Daca capitaliştii tot se mai sfiesc de-a cumpăra noua valoare, există un mijloc în genere infailibil de a-l atrage 
 73 : acela de-a face să-i joace  74  pe dinaintea ochilor o mare mişcare de afaceri.
Daca capitalistul vede vânzându-se succesiv la bursă douăzeci de mii de acţii ale Creditului Mobiliar, sau 
patronate de el, c-un preţ care oscilează uneori, dar care în linie generală  75  se tot urcă mereu, de fier să fie şi tot se 
ispiteşte să cumpere. şi 'ntr-adevăr , îşi zice el, un titlu de 125  76 , care se vinde azi cu 150  77  nu va face mâni 160  78 , 
poimâni 170  79 ? Mai ştii? 165  80  tot o fi făcând daca se vinde cu preţul acesta, daca căutarea lui e egală cu oferta, ba 
chiar superioară, daca beneficii considerabile au fost realizate de-o mulţime de persoane onorabile şi de consideraţie 
cari au cumpărat, revândut şi şters diferenţele,
 111r       Sărmanul de el!
El nu ştie că Creditul Mobiliar însuşi 81  a vândut şi  82  a cumpărat înaintea ochilor lui; că acest vârtej de afaceri a 
fost jucat anume pentru el casă-i ia ochii şi să-l atragă în vârtej cu bănişorii lui, strânşi unul cîte unul cu  83  greutate. 
Dar cine-o ştie asta? Nimeni.
Cei abili se cam îndoiesc ei, dar la urmă ce le pasă. Daca ştiu taina, câştigă şi ei asupra diferenţelor şi pace bună. 
Dar chiar cei abili nu sunt siguri. Pentru că, când agenţii de schimb merg în fiece dimineaţă să ia ordine de la Creditul 
Mobiliar, sau de la haute banque  84 , li se dă la unul sau doi din ei ordin de-a vinde (ofertă puţină) şi la patruzeci sau 
cincizeci ordin de-a cumpăra (căutare multă). Dar nici un agent de schimb  85  nu ştie ordinile date confraţilor lui, nici 
ştie de cătră cine i-a fost date  86 .
Legea, reglementele, obiceiul şi, mai mult decât orice, interesul lor propriu îi 87  face  112r  pe toţi foarte discreţi.
Astfel se petrec lucrurile.
În măsura în care capitaliştii serioşi cumpără   88  titlurile urcate prin aceaste comedie 89 , Creditul Mobiliar 
augmentează ordinile  90  de vînzare sau diminuează ordinile  91  de cumpărare, după curs, nu zi cu zi, ci sfert de ceas cu 
sfert de ceas, până ce toate titlurile sau cea mai mare parte a lor sunt plasate.
Să admitem acum că în decursul acestei operaţii prima s-a ridicat   92  numai cu   93   30%  94 . La fiecare titlu 
provizoriu ar fi un câştig de 37,50, adecă  95  titlul provizoriu de 125 s-ar vinde cu 162,50, lucru nu tocmai de mirare 
când am văzut titlurile  96  primului vărsământ al Băncii Naţionale vânzându-se cu 500.
Ştim de la 'nceput însă că 6 000 titluri au fost împărţite al pari la alaiuri. Va să zică Creditul Mobiliar a speculat 
numai 94 000.
De la 94 000 titluri cîte  97  37, 50 primă  98  e în total    99  …………… 3 525 000  113r 
Dar a cheltuit spre acest scop:
1. Prima de 10% plătită subscriptorilor din înalta sărăcime    100    ….….. 25 000
2. Curtaj (samsarlâc ) …………………………………………….…..… 305 500
3. Gazetarii, administraţia, pierderile ....………………………..……    144 500
                                                                                                                 475 000
                                                                                                [rest]     3 050 000
Adecă un câştig de 3 milioane, învârtind un capital 12 1/2 milioane  102  în curs de două - trei săptămâni .
Daca însă banca ar fi plătit integral emisiunea toată şi ar fi emis 103  titlul cu 500, al pari, câştigul era de patru ori 
pe atât de mare, era de 12 200 000 învârtind un capital de 50 000000 câteva săptămâni .
Precum se vede din cele de mai sus, asemenea operaţii de bursă nu se pot face de  114 r  bancheri de comerţ. 
Numai o haute banque cu zeci de milioane capital disponibil sau numai o Societate de acţionari al căreia capital 104  se 
'ntrebuinţează la agiotaj poate întreprinde a urca şi scădea titlurile după voinţă. Pentru a înlătura contramina, adecă a 
împiedeca operaţiunile în senz invers al altor case puternice, cari ar zădărnici şi hausse şi baisse a bancherului sau a 
Creditului Mobiliar, casele acestea  105  se atrag asemenea cu o parte alicotă la câştig , ceea ce se cheamă  106  a le primi în 
sindicat.
Toate operaţiile acestea sunt independente de  107  caracterul oamenilor. Bărbaţii cei mai onorabili cari-ar lua 
parte la cumpărarea en gros şi speculaţiunea en detail de titluri nouă nu se pot purta altfel || decât cum le dictează natura 
 108  întreprinderii lor. ll5r  Ceea ce e rău e natura însăşi a operaţiunilor 109  de haute banque şi de credit mobiliar, nu 
oamenii ce le fac.
Ne rezervăm pentru altădată a arăta dezastrele morale ce le cauzează asemenea întreprinderi, precum şi crizele 
comerciale cărora le dau naştere mai cu seamă pe o piaţă de efecte relativ nouă, inesperientă , ademenită cu atât mai 
lesne de lăcomia câştigului .
 
1. după (3) şters 2. după O materie în adevăr atât de greu de  definit ca jocul de bursă şters 3. în T: mai ales că, 4. deasupra 
lui  lustruit şters 5. după conţi şters 6. deasupra lui silesiani şters 7. deasupra lui un şters   8. urmează în persoană şters    9. după 
Dar apoi Plă [teau ] succesiv şterse  10. după au ju [cat] şters   11. deasupra lui plata şters 12. un număr de supraintercalat 13. după 
lor şters 14. acest început de frază suna iniţial Cum a dat Dumnezeu de avem noi 15. după şi şters 16. după şi nu şters 17. după căci 
puţini m-ar înţelege şters 18. deasupra lui operă şters 19. după abstracţie făcând de foileton şters 20. după ceea şters 21. făr' a 
pretinde de la el ca să-ţi fi citit deasupra lui să nu presupui adecă c-a [citit] şters 22. după numă ,[rul ] şters 23. după că afacerile 
şters 24. în T: deosibesc 25. după Pent [ru ] şters; în ms . Denifiţia (lapsus calami ) 26. deasupra lui cele şters 27. en detail 
supraintercalat 28. urmează zicem şters 29. deasupra lui daca şters 30. după Le vinde şters 
31. supraintercalat 32. supraintercalat 33. după sunt şters; în T: negustori şi capitalişti; 34. după tocmai şters 35. 
după, credi [tului ] şters 36. ale unor întreprinderi industriale supraintercalat 37. urmează fără nimica. şters 38. (en 
gros) supraintercalat 39. în T: totdeauna 40. după con[s]trui şters 41. pentru că supraintercalat 42. de speculaţiune 
supraintercalat 43.  după preajma  şters 44.  frază constituită prin ştersături şi supraintercalări din Toate acţiunile 
acestea le ia ori un capitalist ori un Credit Mobiliar 45. deasupra lui capitalistul şters 46. supraintercalat 47. după 
balerine şters 48. supraintercalat 49. după o plasare int [egrală ] şters 50. supraintercalat 51. după 150 f [ranci ] şters 
52. Dar cum va produce deasupra lui Ce va face acest dar şters 53, după ? şters 54. după 750 000 (nominal şters 55. 
după ase [menea ] şters 56. după bu [ne] şters 57. în T: titlurile: alaiul 58. iniţial alaiul caracudei 59. iniţial câteşi trele 
alaiurile acestea 60. deasupra lui culisier şters 61. după general în retragere şters 62. cinstit episcop deasupa lui ep 
[iscop ] apoi protopop succesiv şterse 63. în T :i 64. iniţial Astfel se deschide bursa 65. după Bursierul de [nădejde] 
şters 66. deasupra lui treaba asta şters 67. după din alai apoi în titluri succesiv şterse 68. după [î]i fac a-şi scoate golul 
buzunarului şters 69. Ei vor să-şi realizeze hârtiile deasupra lui Spălătoreasa nu a plătit poate nici birtul şters 70. în T: 
să se vânză 71. în T: 30 la sută 72. urmează însă la 1500 de titluri şters 73. în T: a-i atrage 74. deasupra lui scânteie 
şters 75. în linie generală deasupra lui preste tot vorbind şters; în T: dar în linie generală 76. deasupra lui 500 şters, 77. 
după 600 130 140 succesiv şterse 78. după 650 135 succesiv şterse 79. după 700 140 succesiv şterse 80. deasupra lui 
600 şters 81. deasupra lui el şters 82. deasupra lui el şters 83. după şi legaţi cu şapte noduri şi şters 84. sau de la haute 
banque supraintercalat 85. după schimb şters 86. urmează aceste ordine şters 87. în T: i 88. după iau şters 89. urcate 
prin această comedie supraintercalat 90. ÎN T: ordinele 91. în T: ordinele 92. deasupra lui a fost şters 93. deasupra lui 
de corectat în cu şters 94. în T: 30 la sută 95. acest sfârşit de frază este scris în subsolul paginii ; locul în text îi este 
indicat printr-un semn de trimitere 96. după primul vărsământ şters 97. în T: De la 94 000 cîte 98. după câştig şters 99. 
e în total deasupra lui Deci are de la toate şters 100. din înalta sărăcime deasupra lui alaiului fără parale şters 101. tot 
acest început de pagină este încercuit cu creion roşu 102. în T: 12 milioane şi jumătate. 103. deasupra lui plătit şters 
104. în T: al cărei capital 105. casele acestea deasupra lui casele cele mai puternice şters 106. după înseamnă* şters 
107. după încolo şters 108. după meseria l[or] şters 109. deasupra lui întreprinderilor şters
 
[„UNUL CÎTE UNUL ZIARELE ROMÂNE..."]
 
2264
 
 166v      Unul cîte unul ziarele române cad ca muştele în luptele Creditului Mobiliar. Din articolele lor pe cât de pâine de 
laude 1  pe atât lipsite de cunoştinţe elementare chiar asupra acestui soi de 2  speculă, aflăm că între fondatori sunt o 
sumă de nume româneşti, începând cu inevitabilul prinţ Dumitru Ghica, prezidentul tuturor societăţilor posibile şi 
imposibile, şi sfârşind cu redactorul ,,Românului" 3 , participator 4  abil la toate afacerile de-o lucrativitate oarecare, cari 
nu cer decât un capital intelectual de patru clase primare şi  5  un capital moral egal cu zero.
Singura rezervă pe care-o putem admite pentru o sumă de oameni cumsecade, ostaşi, bancheri, mari proprietari 
de imobile, cari se amestecă în această întreprindere de speculă şi de joc 6  de bursă, este că n-or 7  fi cunoscând deloc 
istoria Creditului Mobiliar din Franţa, fondat de fraţii Pereire, şi aceea  8  [a] altor institute asemănătoare acestuia.
 
1. iniţial După articolele pline de laude dar 2. după de întreprinderi şters 3. redactorul ,,Românului" deasupra 
lui d. Emil Costinescu şters 4. corectat din participatorul 5. după o strună de violoncel şters 6. după desfrâu şters 7. 
după nu ştiu is [toria ] şters   S. supraintercalat
 
CREDITUL MOBILIAR
[„ŞTIIND CÎTE VI[CI]SITUDINI FINANCIARE ..."]
 
2264
 
 150 v      Ştiind 1  cîte vi[ci]situdini financiare se ascund sub această formă ocultă a creditului, cunoscând atât condiţiile de 
existenţă cât şi || procederile  2  şi istoria institutelor de 3 151r  credit mobiliar desigur mulţi  4  ar fi renunţat de a participa 
la un lucru prematur pentru ţara noastră şi periculos pentru  5  societăţi de acele chiar  6  în cari practica economică şi 
uzanţele de bancă sunt mult mai cunoscute decât la noi. 
Vom vorbi atât de verde încât oricine ne va pricepe. Toată lumea cam ştie ce e credit, deşi poate nu cu toată 
claritatea cuvenită.
Creditul e facultatea de-a căpăta bani sau  7  alte valori cu împrumut. Această facultate însă nu este înnăscută  8 ; 
nu o are orice creştin al lui Dumnezeu în acelaşi grad.
Există în adevăr, ca formă primitivă, reacţionară, aşa  9  numitul credit personal, care se obicinuia şi la noi în 
veacurile trecute şi poate pân-la începutul secolului nostru. Aci 10  Stan împrumută lui Bran suma cutare cu ori fără 
înscris, cu ori fără dobândă || şi atârnă de obrazul lui Bran de-a da banii cinstit îndărăt, după cum s-au învoit împreună. 
 152 v 
Dar asta este o formă foarte primitivă a creditului, pe care ovreiul nu dă nimic 11 .
Creditul e azi în genere real 12 ; el se întemeiază pe altceva decât pe  13  onorabilitatea împrumutătorului , adecă 
pe averea lui 14 . El 15  se dă aşadar 1. proprietarilor de imobile urbane şi rurale. Pentru scopul acesta există institutele de 
credit fonciar. 2. negustorilor de o inconstestabilă solvabilitate cari 17  [î]şi scontează poliţele la Banca Naţională. Va să 
zică pretutindenea  || şi pururea creditul se bazează  pe ceea  ce  este: pe averea  proprietarului,   153v  pe aceea  a 
negustorului. El nu atârnă de întreprinderi viitoare al căror succes numai D-zeu [î]l poate prevedea, ci e întemeiat pe 
averea actuală, evidentă, pipăită a proprietarului de imobile sau a negustorului. Pentru amândouă aceste categorii 18  de 
oameni există aşadar  19  institute.
În adevăr, pentru a li se putea face credit, adecă pentru ale avansa banii cele trebuiesc, s-au creat pentru 
proprietari institute de 20  credit  21  cu termene lungi de rambursare 22  pentru negustori a căror afaceri merg mai repede, 
Banca cu termene scurte. Amândouă soiurile de afaceri sunt pe deplin sigure, garantate în averea văzută a oamenilor  23 .
Creditul 24  real, în cele două forme ale lui, ipotecară şi comercială, îşi are institutele  154r  sale, în care capitaliştii 
îşi pot depune banii, iar imprumutătorii siguri îi pot găsi.
Ce e creditul mobiliar?
Iată o întrebare la care  Dicţionarul de economie politică a lui Maurice Block nu ne poate răspunde, o   25  
întrebare la cari economiştii nu ne pot da  26  nici o soluţiune.
De ce nu? Pentru că nu există soluţiune.
Pe când adecă institutele citate mai sus dau credit pe averi existente, creditul   155r  mobiliar împrumută pe 
speranţa că afaceri nerealizate , proiectate abia, vor avea o productivitate oarecare  27 . Asta e curat negustorie  28  pe 
pielea ursului care se află în pădure.
Să  29  presupunem că Societatea Creditului Mobiliar va emite acţii a 500 franci  156 r  una şi va aduna în ladă cele 
40 milioane pe cari le cere. Ce va face cu ele?
Va cumpăra efecte publice? Acţionarii ar putea-o face asemenea. Va sconta poliţe? Şi banca o face aceasta şi 
fiece bancher în parte. Va face arbitraj, adecă va cumpăra poliţele acelei pieţe unde ele sunt mai scăzute, pentru a 
câştiga asupra diferenţei? Bancherii o fac asemenea şi cu destul succes. Ce va face dar acest credit mobiliar pentru 
dezvoltarea comerţului, industriei şi agriculturei în România, precum zic ziarele?
Dezlegarea ne-o dă chiar societatea. Alături cu ea va exista o societate de construcţii 30  care va efectua tot felul 
de lucrări publice, pentru stat, judeţe, comune, stabilimente şi particulari, adecă va monopoliza zidăria şi clădirile.
Dar pentru aceasta nu-i necesar Creditul Mobiliar. E îndestul daca pentru scopul  157r  special al clădirilor se 
constituie o societate pe acţii e-un personal tecnic suficient care să execute orice lucrare.
Nu asta însă vrea Creditul Mobiliar. El vrea să creeze întreprinderi mari, să scoată acţiile acestora în vînzare, să 
le desfacă pe acestea cu preţul cel mai mare posibil, iar când întreprinderile vor merge rău, căci 31  succesul lor îl ştie 
numai Dumnezeu, de vreme ce e  32  în viitor, Creditul Mobiliar să-şi spele mânile în apa nevinovăţiei ca Pilat din Pont 
şi să lase pe acţionari cu maidane cumpărate ce nu se pot vinde nimănui şi cu case zidite ce nu se pot închiria nimărui.
 
1. după Mai multe ziare au vorbit deja despre fondarea unei societăţi pe acţii de credit mobiliar. Între fondatorii acestei 
societăţi  întâmpinăm  multe  nume  româneşti,  începând  cu  inevitabilul  principe  Dimitrie  Ghica  şi  sfârşind  cu  redactorul 
,,Românului" <d. Costin[escu ]> celebrul d. Costinescu.
Ar fi nenatural, în starea actuală de lucruri, ca românii, chiar aciia cari ştiu economie politică, să înţeleagă ce se ascunde sub 
denumirea de ,,credit mobiliar" şi suntem de mai nainte siguri că mulţi dintre fondatori, oameni de bună credinţă <poate>  habar n-
au de pericolele economice ce le ascunde acest nume inofensiv. Aceasta 
este în adevăr singura scuză pe care o putem cita pentru ostaşii, bancherii şi <boierii mari> proprietarii de moşii cari îşi 
pun iscălitura sub asemenea proiecte, de vreme ce şters 2. după şi şters 3. după cred şters 4. supraintercalat 5. după 
chiar şters 6. de acele chiar supraintercalat 7. după cu împrumut şters 8. urmează cumva şters 9. după boierească şters 
10. după ba chiar în zilele noastre s-or mai aflând oameni cari merită credit personal şi oameni cari-l dau şters 11. 
urmează semnul uzual de rupere prin alineat a unui text scris continuu 12. iniţial Astăzi creditul nu e personal, ci real 
13. supraintercalat 14. iniţial acest altceva este a v e vre a împrumutătorului 15. iniţial Pentru scopul acesta există în 
adevăr institutul  creditului fonciar rural şi al celui urban 17. după adecă cari are avere în mărfuri şi cari <la> după ce 
au încheiat o afacere oarecare trag o poliţă asupra debitorului lor şi o scontează la şters 18. deasupra lui bresle şters 19. 
supraintercalat 20. institute de supraintercalat 21. iniţial credite fonciare 22. urmează cu dobân [dă] şters 23. urmează 
Cu drept cuvânt deci lumea a cumpărat scrisuri || funciare , cu drept cuvânt acţii ale băncii. Atât cât au plătit-o pe deplin 
desigur împreună cu dobânzile cuvenite, la bancă, <fiind> făcând multe afaceri, poate da chiar dividende şters 24. după 
E evident aşadar că şters 25. după iată şters 26. deasupra lui răspunde nimic şters 27. după mare şters 28. după ca 
neguţarea apoi ca a neguţa succesiv şterse 29. după Creditul şters 30. urmează şi lucrări publice şters 31. după Creditul 
şters 32. supraintercalat
 
 
CREDITUL MOBILIAR
[„AM DECLARAT ÎN NUMĂRUL TRECUT. . ."]
 
2264
 
Am declarat 1  în numărul trecut ca 2  nu avem de gând a îngreuia creaţiunea 3  Creditului Mobiliar.160 v  Ceea ce 
voim numai este 4  să lămurim natura acestui soi de întreprindere. Nimeni nu poate opri pe 5  un bancher de a-şi 
întrebuinţa banii oricum voieşte, de-a fi mediator 6  al 7  negoţului, în  8  înţelesul bun al cuvântului — sau de - a - şi 
concentra capitaliile  9  asupra speculei.
Desigur că şi astăzi, alături cu bancherii escomptori şi cu cei cambişti , cari se ocupă curat 10  numai de afaceri 
comerciale şi industriale, se 11  află un număr de 12  bănci de plasare şi speculă,a căror clienţi, avînd 13  încredere absolută 
în bancherul lor, le lasă deplină libertate de-a face cu depozitele orice 14  -ar voi: de a le împrumuta cu camete mari, de-a 
juca cu ele a livrer sau asupra diferinţei cursurilor efectelor. Clientul trebuie 15  să aibă o credinţă de fier 16  pentru a 
confia 17  hazardului averea lui, şi 18  a admite că bancherul, în loc de a-şi rezerva afacerile || bune pentru sine şi a le scrie 
pe cele slabe la contul clientului ,  161 r  va face viceversa, cele bune 19  pentru client, cele rele pentru sine.
Dar în orice caz e o mare deosebire între un bancher privat, cu capital restrâns , care nu poate influenţa cursurile 
bursei 20  şi o puternică societate de acţionari c-un capital de 40 milioane. Bancherul care-a câştigat în aşa grad 
încrederea clienţilor încât [î]i 21  pun la discreţia 22  lui absolută fondurile, să facă cu ele ce-o vrea, trebuie să se fi distins 
printr-o agerime de vedere şi printr-o tărie de caracter care i-a atras o 23  confienţă absolută 24 .
E oare tot astfel cu consiliul de administraţie al unei societăţi de acţionari şi cu directorul ei?
Consiliul 25  poate, precum am zis în numărul trecut, în caz daca cursul efectelor de portofoliu a societăţii 26  ar fi 
scăzut în ziua când îşi încheie bilanţul, să producă 27  prin  162 r  marea pre || siune 28  a societăţii asupra pieţei efectelor 29 , 
o urcare repede a tuturor efectelor din  30  portofoliul ei propriu 31 . Suite la o înălţime mare, însă efemeră, de câteva 
săptămîni 32 , bilanţul se 'ncheie calculându-se efectele 33  pe cursul urcat, încât 34  rezultă un prisos imaginar , factice, pe 
câteva zile 35 . Se plăteşte o dividendă. Două zile însă, ori 36  o săptămână după încheierea bilanţului efectele scad repede 
la cursul lor natural. De unde s-a plătit dividenda ? Din capitalul primitiv al acţiilor. Astfel: la 'ncheierea bilanţului e 37  
escedent, a doua zi după încheiare deficit.
Cercetând însă portofoliul, care  38  -a servit la confecţionarea unui bilanţ strălucit, putem da — nu zic vom da, 
căci lucrul e ipotetic — dar putem da de efecte cu totul putrede, 
de hârtii cari n-au nici o valoare intrinsecă, cari prin speculă numai s-au ridicat la o înălţime oarecare, | pentru a recădea 
repede 39  în nimicnicia lor.                                   163r 
Cu toate acestea consiliul şi directorul sunt acoperiţi . Ei au primit, nu de la clienţi cerţi, dar de la clienţi 
anonimi, un capital de 40 milioane la discreţie . Având a îl specula, nu a face negoţ cu el, l-au întrebuinţat după regula 
speculei, au cumpărat hârtii depreciate cu speranţa că se vor sui. Nu se mai suie? Treaba acţionarului . El a riscat 
capitalul, l-a riscat după chiar natura unei haute hanque , pe care trebuia s-o cunoască. Acţionarul a voit să câştige 
repede, acţionarul a fost lacom, acţionarul n-are decât să piardă.
Dar unde mai punem un alt inconvenient? Pe baza unui portofoliu — să admitem factice — societatea poate 
emite obligaţiuni, se poate împrumuta | cu bani. Va să zică  164r  după ce portofoliul, fundamentul întregei misiuni a 
acţiilor băncii, e putred şi fără valoare intrinsecă, societatea mai poate rămânea şi datoare.
Dar toate vicisitudinile astea nu-l lovesc nici pe membrul din consiliul de administraţie, nici pe director. Daca 
aceştia au acţii de-ale băncii de credit mobiliar, le vând când cursul, comandat la bursa de ei înşişi, e mai urcat şi pun 
banii de o parte ; daca au alte efecte rele Creditul Mobiliar 40  le urca în sus ; oi le vând bine şi pun banii de o parte. Şi 
când se 41  vor fi dezbărat şi de acţiile băncii, şi de acţiile întreprinderilor patronate de bancă, încasând prime mari 42  n-
au decât să se retragă şi să lase treaba baltă.
Suntem departe de-a bănui onorabilitatea cuiva. Dar natura acestui 43  soi de speculaţiuni  165r  e de-aşa chip încât 
se răsfrânge asupra caracterului oamenilor. Bancherii de comerţ din Londra nu primesc  44  în conturile  45  lor comişi 
cari au obicei a juca la bursă. Courcelle-Seneuil zice curat că bancherul cel mai onorabil lunecat de pe terenul solid al 
creditului comercial, pe clina speculei 46 , se demoralizează repede. Bancherul de comerţ are interes ca clienţii lui să 
meargă bine, cel de speculaţiune nu-l are deloc.
Puţin [î]i pasă daca hârtia ce-o vinde are valoare intrinsecă sau nu. El s-o vânză scump.
Puţin [î]i pasă asemenea daca cea pe care-o cumpără cu banii acţionarului e 'ntemeiată pe-o întreprindere solidă 
sau nu. Ieftenă să fie, ca s-o poată urca şi câştiga diferenţa.
 
1. iniţial Precum am declarat 2. trecut că supraintercalat 3. iniţial a opune piedici creaţiunii 4. Ceea ce voim numai este 
deasupra lui Nimeni nu poate şters 5. după pe cin[eva ] şters 6. modificat din intermediator 7. după sau samsar şters 8. după samsar 
şters 9. supraintercalat 10. după pururi şters  11. după pre cât aceste există şters 12. după de şters 13. după în oarbă [încredere] 14. 
după lor şters 15. iniţial într-adevăr trebuie ca clientul 16. deasupra lui stâncă şters  17. deasupra lui încredinţa şters 18. deasupra lui 
credinţă estraordinară pentru şters 19. după bune şters 20. care nu poate influenţa cursurile bursei supraintercalat 21. după aceeaşi 
şters 22. după dispoziţia şters 23. după clie [nţilor ] şters 24. urmează a clienţilor. şters 25. după Soci [etatea] şi apoi Directorul 
succesiv şterse 26. a societăţii supraintercalat  27.  după produ [că] şters 28. deasupra lui ponderanţă şters 29. supraintercalat 30. 
după ei şters 31. ei propriu supraintercalat 32. efemeră, de câteva săptămâni deasupra lui foarte trecătoare şters 33. după cursul 
şters 34. deasupra lui şi şters 35. pe câteva zile supraintercalat 36. supraintercalat 37. supraintercalat 38. după e posibil să aflăm că 
şters 39. supraintercalat 40. supraintercalat 41. după s-ar dezb [ăra ] şters 42. supraintercalat 43. după este şters 44. după prim[esc 
] şters 45. după cont [urile ] şters 46. deasupra lui pe acel al şters
 
 
[„IATĂ DECI ŢINTA CREDITULUI"]
 
2264
 
Iata deci ţinta creditului. Aceea 1  de-a da viaţă la întreprinderi hazardate a căror  158r  productivitate nimeni n-o 
poate prevedea de pe acum , a emite acţiile acestor 2   întreprinderi şi a le specula la bursă şi societatea  3  va fi cu atât 
mai periculoasă cu cât mai puternică va fi. Acţiile acestor bănci ar avea ca şi titlurile Companiei Indiilor , copiliţe şi 
nepoţele (filles et petites filles ) în acţiile unor întreprinderi la noroc 4 , până ce într-o bună dimineaţă întreprinderile 
debitoare şi Creditul Mobiliar creditor s-ar cufunda cu toate în aceeaşi prăpastie.
 
1. după nimic mai mult. Dar ea şi-a pus altă ţintă. şters şi care reprezintă continuarea textului de pe 89r , reprodus de noi în 
nota... de la Creditul mobiliar (1), căruia prezentul text trebuie să-i fie afiliat ca o variantă parţială  2. corectat din acestora 3. 
supraintercalat 4. la noroc deasupra lui hazardate şters
 
 
[„FĂRĂ ÎNDOIALĂ ..."]
 
2264
 
 159 r          Fără îndoială — zice Courcelle-Seneuil — poţi arunca în public nişte titluri oarecare, să te dezberi repede de ele şi să-ţi 
vezi de drum. Dar acest soi de escrocherie continuă nu poate da loc la nici o fondaţiune serioasă.
 
 
[„ÎN DISCUŢIA LA CARE..."]
 
2264
 
 170 r      În discuţia la care-a dat loc proiectata 1  înfiinţare a Creditului Mobiliar am făcut se 'nţelege abstracţii de la toate 
persoanele cari au luat iniţiativa înfiinţării. Sunt între ele bărbaţi din toate partidele. Am pomenit în treacăt culmea 
asociaţiunii, pe prinţul Dumitru Ghica, pe care îl regăsim în toate asociaţiunile ce se creează în ţară, indiferentă fiind 
natura; am pomenit la coadă numele redactorului. Dar încolo ne-am ţinut strict de obiect. Din natura chiar a operaţiilor 
cu care se 'nsărcinează o asemenea haute banque pe acţii am dedus că e prematură pentru ţara noastră şi de natură a da 
naştere la o mulţime de creaţiuni factice agiotate la bursă.
Dar sunt amici ai noştri iniţiatorii, dar sunt adversari politici: o creaţiune economică  171r  cată || a fi discutat 
dintr-un punct neutral de vedere, fără consideraţii politice.
Ne pomenim acum cu 2  ,,Românul" că ne aduce un lung articol în contra vederilor noastre.
Să ne permită ziarul guvernamental să spunem verde că nu ne 3  luăm deloc 4  osteneala de-a discuta cu el, mai cu 
seamă în cestiunea de faţă. Interesele 5  băneşti şi personale ale redactorului 6  fiind amestecate în aceeastă afacere, un 
organ onest ca al nostru nu poate sta de vorbă cu samsarul Creditului Mobiliar. ,,Românul" n-avea decât să-şi urmeze 
dezvoltările 7  din punctul său de vedere şi să ne lase 'n bună pace.
 172 r     Ar fi în adevăr ieften daca faţă cu orice cestiune de interes public am avea a ne lupta cu agenţii plătiţi sau  8  
cointeresaţi ai unor întreprinderi. Orice altă foaie a cărei relaţii cu 9  Creditul Mobiliar sunt cel puţin necunoscute ar fi 
avut dreptul să ne combată. ,,Românul", al cărui unic redactor cere concesia şi 10  e un membru din sindicat care speculă 
acţii şi le agiotează , n-are acest drept. Înc-o dată: Discutăm cu convingeri, cu principii, cu idei. Cu stomahuri şi 
apetituri nu discutăm.
 
1. după cu ocazia şters 2. supraintercalat   3. repetat prin supraintercalare din inadvertenţă 4. supraintercalat   5. după 
Interesele şters   6. după redactorul[ui ] şters   7. după de[zvoltările ] şters 8. după sau şters 9. după c[u ] apoi necun [oscute ] 
succesiv şterse 10. după şi care are acţii şters 
[„ALTĂ BANCĂ "]
 
2264
 
Altă bancă. Abia a apărut Creditul Mobiliar şi ,,Neue freie Presse" ne aduce ştirea   167r  că Ungarische 1  
Landesbank are de gând a fonda o bancă română pentru interese comerciale. Căpitalul de acţii al băncii e fixat la 40 
milioane franci, din care se vor vărsa deocamdată 20 milioane. Casa Cerlendi a cumpărat afacerea noului institut, iar 
şeful casei va rămîne 2  participator cu 30% a capitalului. Activitatea băncii se va începe îndată după darea concesiunii 
care s-a cerut deja. Misiunea principală a || noului institut de credit 3  va fi cultivarea   168r  operaţiilor de bancă şi 
mijlocirea comerţului între Austro-Ungaria şi România.
 
1. după banca ung[urească ] şters 2. după participa şters   3. deasupra lui bancă şters
 
 
[„SOCIÉTÉ DE L'UNION GÉNÉRALE "]
 
2264
 
Société de l'union Générale. Begebung der Landesbanknoten . Ungarische Landesbanknoten .  169r 
 
 
[„SINDICATUL E O COMPANIE..."]
 
2264
 
Sindicatul e o companie de bancheri.
Acţionarii sunt clienţii lor.
Dar compania de bancheri poate lucra şi în comptul ei.
Capitalul acţiunilor nu e dat în un mandat ca la societăţile 1  industriale, ci la discreţie: să cumpere en gros orice 
titluri.
  
 1  după alte şters
 
 
[DESPRE CREDIT] 1 
 
2264
 
[SOCIETĂŢILE DE CREDIT] 2 
 
Cercul înlăuntrul căruia se 'nvârteşte banca e, cu toată importanţa lui, mărginit. 38 r Folosul pe care băncile îl 
dau societarilor şi tuturor consistă într-aceea că emit note pentru a mănţinea 3  ordinea preţurilor şi că această emisiune 
se face prin aceea că băncile acordă 
credit de afaceri cu scont, adecă scontând poliţe sigure. Creditul de afaceri se 'ntemeiază însă numai pe întreprinderi 
cari au deja un capital format. Creditul unei bănci consista în creditul biletelor ei singulare, acel 4  al 5  biletelor consistă 
în siguranţa unei plăţi instantanee. Prima regulă al oricărui institut  6  de bancă este aşadar ca ele să nu atârne cumva de 
produsul vreunei intreprinderi , ci numai de solvabilitatea cuprinsă în averea deja făcuta a debitorului. Creditul bancei 
nu va fi niciodată industrial, ci va fi un credit de afaceri, sau aproape esclusiv unul de poliţă. A doua regulă [e]ca 
creditul 7  pe poliţă să fie relativ scurt, de vreme ce biletele au dreptul unei poliţe a vista. Această regulă se execută prin 
principiul: că creditul băncii se dă pe un timp cu atât mai scurt cu cât e mai mare pericolul unei reambursări a biletelor 
ei. || A treia regulă este că creditul 8  băncilor trebuie  39 r  să ofere cea mai mare siguranţă, care se dă prin indosarea a cel 
puţin două case pe deplin sigure. De aceea însă şi discontul băncii va căta să fie cât de mic; iar discontul mic va pune 
casele mari în poziţia 'de a da altor case un credit ieften, încât siguranţa băncii e un avantaj pentru casele mari, care 
avantaj e din parte 'şi un folos pentru cele mici; iar siguranţa rămâne astfel fundamentul întregei [bănci]. Acţionarii 
băncilor îşi au folosul în privilegiul emisiunii biletelor, care e o compensare pentru avantajele ce alţii le trag 9 .
Cum sa se formeze însă un capital pentru intreprinderi cari promit pe viitor un produs? Institutele de credit se 
deosebesc.
1) o comunitate de credite reale devine baza de credit real a unuia
2) o comunitate de credite de afaceri devine baza pentru creditul industrial a unuia
3) al treilea soi de institute are în vedere creditul industrial în genere. Credit agricol 10 .  40r  Bănci de scont. Bănci 
de credit.
Institute de credit real. Valoarea imobilului 11  se amanetează şi se ia împrumut. Cu acest împrumut se înmulţeşte 
puterea de reproducţiune a imobilului . Case, moşii. La case se fac construcţiuni nouă, la moşii se gospodăreşte mai 
bine. Un prisos mic însă regulat asupra dobânzii asigură plata îndărăt a capitalului. Credit fonciar.
Principii.
1. Siguranţa capitalului. Totalitatea imobilelor declară a garanta pentru datoria unuia, recunoscută de comunitate.
2. Siguranţa dobânzilor . Se percep cu acelaş drept ca şi  12  contribuţiunile cătră, stat.
3. Uzúdrile . Scrisuri.
4. Plata îndărăt. Nu suma toată, ci un adaos la dobânda ordinară. Aceste adaose a tuturor debitorilor se adună 
într-o singură sumă şi cu această sumă sau se răscumpără sau se trag la sorţi obligaţiunile parţiale . Obligaţiile parţiale 
câştigă capacitatea de a intra în comerţ.
Planul plăţii 13                                                                             41 r 
Societăţi de scont. La începutul fiecărei întreprinderi,  precum şi la lărgirea ei,  înmulţirea  capitalului de 
construcţie şi de muncă devine grea, de vreme ce din momentul în care producţiunea începe şi pân 'ntr-acela în care 
productul gata se vinde capitalul pus în producţiune odihneşte şi nu reapare decât ca dobândă cuprinsă 14  în preţul cu 
care produsele se vând .
Dac' ar fi deci cu putinţă de-a întrebuinţa acest capital, care odihneşte,  înainte de-a fi replătit prin preţul de 
cumpărătură al obiectelor, ar fi câştig . Cu capitalul ar putea câştiga , marfa sa ar fi mai ieftenă cu dobânda acestui 
capital.
Întrebuinţarea acestui capital bătut cu cuie s-ar 15  putea face dîndu-i 16 -se credit pe vânzarea mărfii . Acest credit 
va avea un caracter îndoit. Credit de afaceri, adecă pe poliţă după formă; în sine însă credit industrial. Şi, fiindcă are şi 
caracterul unui credit industrial, nu poate fi dat prin institute de bani şi de poliţe, ci numai prin astfel de oameni cari ştiu 
a judeca pe deplin ce produs va avea afacerea 17  || ce ia credit, asupra căruia a  42 v  avizat, după natura lucrului, sinetul . 
Fiindcă toţi oamenii aceştia vor fi asemenea oameni de afaceri cari la rândul lor vor avea nevoie de credit, ei formează 
o comunitate cu scopul ca printr-un capital format în comun să dea credit întreprinderilor industriale, asigurat în 
garanţia totalităţii lor. Credit de poliţe. Societate de scont. Capitalii şi industrii de mijloc. Iau seama la produsul 
industriilor pe cari le creditează . Trebuie să cunoască pe cei ce iau credit. Creditul societăţii va fi local. Caracterul 
local asigură un control reciproc. Statu- 
tele se vor modifica după împrejurări locale. Băncile scoţiene , băncile private engleze, băncile statelor americane de 
nord. Biletele unei bănci întemeiate pe garanţia absolută a tuturor societarilor societăţii de scont, nu vor avea niciodată 
un curs geograficeşte întins.
Institute de credit industrial. Bănci de credit.
Institute de credit.
 
 43 r  Credit mobiliar
 
Institutele acestea de credit se 'ntemeiază pe următorul lucru: Există o mulţime de întreprinderi cari c-un capital 
mai mare ar spera în o înmulţire a produsului lor, sau cari nici nu se pot întreprinde decât cu capitalii mari, dar atunci ar 
avea şi un produs în adevăr mare.
Ele sunt formate prin prisoasele altor întreprinderi cari, prin acţiile institutelor de credit, vor să ia parte la 
întreprinderi mari.
Ele funcţionează luând parte cu capitalul lor la asemenea întreprinderi şi dând astfel acţionarilor partea lor de 
câştig .
Alt teren.
Prisoasele întreprinderilor pierd, prin cumpărare de acţii, caracterul unui capital şi se traduc în pretenţie de 
dobândă . Valoarea ce individul o posedă e independentă de valoarea nominală a acţiei şi e determinată prin venitul net 
probabil sau prin dividendă.
Preţul însă a unor asemenea acţii se determină însă uneori şi prin alte împrejurări  44 r  decât acelea ale venitului 
net al întreprinderii; preţul se determină || mai cu seamă prin oferta înmulţită a acţiei, ivită în urma unei insantanee 
necesităţi de capital. O asemenea ofertă (Angebot ), va apăsa preţul acţiilor adesea chiar sub valoarea lor adevărată, 
garantată prin venitul net probabil.
Scăderea acţiilor însă însemnează tot 18  atât cât împuţinarea averii posesorului de acţii, care împuţinare de avere 
nu e rezultatul unei împuţinări a valorii.
Această împuţinare e dezavantagioasă întâi pentru că atacă averea acţionarului şi paralizează îndemnul lui de-a 
participa la întreprinderi. E o perturbare a ordinei creditului nemotivată printr-o perturbare a ordinii valorilor .
Misiunea institutelor de credit ar fi deci de-a împiedeca această perturbare a ordinii creditului cumpărând pe 
valoarea lor naturală acţiile ce scad din alte cauze decât acelea a productivităţii lor şi vânzând acţiile cumpărate. Prin 
aceasta el devine centrul creditului industrial, precum e  19  centrul creditului comercial.
 45 r       Asemenea perturbări sunt mai dese şi mai mari cu cât suma capitaliilor 20  întrebuinţate în întreprinderi pe acţii e 
mai mare, deci un  21  asemenea institut nu se va putea forma decât acolo unde se 22  nasc mari şi varii întreprinderi pe 
acţii (p. 324 et sq. Lehrbuch der Volkswirtschaft ). Statutele determină şi aci ordinea şi procederea. Dar e evident că pe 
nici un teren nu se cere o mai mare cunoştinţă a împrejurărilor, un spirit de observaţie comercial şi soliditate 23 .
Afaceri de bani şi de credit
Schimb al unei monete pe altele.
Plăţi. Cererile unei pieţe corespund cu obligaţiunile altei pieţe şi viceversa. Posibilitatea de-a acoperi cererile 24  
din loc cu obligaţiunile din loc, fără ca fiece cerere şi fiece obligaţiune să aibă necesitate de o plată deosebită. Cumpăr 
cererea respectivului şi plătesc cu mandatul acestei cereri.
Cont curent.
Arbitraj. Socoţi între poliţele 25  diferitelor pieţe acele care au cursul cel mai jos  46 r  al valutei lor şi plăteşti cu 
ele pentru a câştiga || diferenţa cursului 20  valutei deosebitelor pieţe de schimb.
Accept . Creditul unei 27  afaceri se întrebuinţează ca capital prin acceptare de poliţe.
Specula 28  de bursă
Daca cineva are o sumă de bani disponibilă şi vrea să opereze par comptant i se permite patru moduri de-a o 
plasa.
1) Cumpără poliţe cu scadenţa în piaţa proprie sau în alte pieţe. Dobânda până la scadenţă se scade din preţul 
poliţei la cumpărătură, el discontează . 
2) Cumpără hârtii de valoare şi le pune de o parte. Alege mai bine o hârtie discreditată din cauze pasagere , 
pentru ca mai târziu , când se suie cursul, s-o vânză .
3) Face arbitraj. Nivelează preţurile (cursurile) efectelor şi poliţelor din pieţele europene.
4) Reportează . E o cumpărătură sub condiţia răscumpărării după un termen fixat. E o altă formă mai sigură 
pentru prolongaţiunea creditului. A cumpărat de ex. cineva un efect al statului pe timp şi trebuie să-l ia şi să-l plătească 
la lichidaţie . Acum sau îi trebuiesc bani, sau|| speră a vinde hârtia la lichidaţia proximă mai scump. Caută deci un  47 r  
cumpărător în numerar a hârtiei sale, sub condiţia ca la lichidaţia proximă sau a doua el să-i revânză hârtia contra unui 
avantaj de dobândă (Kostgeld ). La Paris acesta se cheamă report.
Are cineva de prestat efecte şi cumpărătorul nu se mulţumeşte cu plata diferenţei, ci vrea să-şi aibă piesele, 
atuncea vânzătorul trebuie să i le procure în toate împrejurările. Dar el vânduse blanco ori a decouvert , adecă fără să 
posedeze piesele. Trebuie să le cumpere cu orice preţ. Dar cursul e foarte urcat şi speculantul speră căderea cursurilor la 
bursă. Cumpără deci hârtia cu numerar, cu condiţia ca vânzătorul să i-o răscumpere c-un preţ fixat de mai nainte, ceva 
mai mic decât cursul actual. Diferenţa preţului şi favorul vânzătorului în numerar şi a cumpărătorului pe timp e dobânda 
şi se numeşte deport . Report se plăteşte când e 29  prisos de hârtii şi lipsă de bani, deport când e lipsă de efecte şi prisos 
de bani. Creditul Mobiliar din Paris are a mulţumi o mare parte a câştigurilor sale afacerilor de report.
A vinde lui B 20 acţii a Băncei de Viena cu condiţia ca la regularea de la ultima  48 r  să i le revânză c-un preţ 
fixat de mai nainte.
Diferenţa e în favorul lui A, adecă acţiile s-au suit — Deport .
Diferenţa e în favorul lui B, cumpărător în numerar şi vânzător pe timp, adecă acţiile au scăzut — Report 30 .
Specula pe timp
Specule fixe, cu prime.
Cumperi sau vinzi o hârtie de valoare a cării liberare trebuie să aibă loc la un timp fix contra numerar. Lichidaţie 
, regulare, 15, 30 a lunii. Vrei să *** lichidarea, faci report.
Speculanţii, zice C[o]urtois 
1) au efecte, n-au bani
2) au bani, n-au efecte
3) n-au nici bani, nici efecte.
Aceştia au atâta [cât ] să poată plăti diferenţa şi se lasă, 31  pe nădejdea că-n ziua lichidării cumpărătură şi vînzare se vor 
compensa şi vor avea numai diferenţa de acoperit sau de rambursat .
Specula pe prime  O operaţie la care cumpărătorul îşi rezervă dreptul de-a anula 49r  negoţul la un timp hotărît 
printr-o premie plătită cumpărătorului . Prin stipularea  32  premiei pericolul pierderii se reduce la o sumă fixă. În Paris 
numai cumpărătorul are dreptul de a ridica stipulaţiunea prin primă.
 
Panica de bursă
 
Să presupunem că telegraful aduce o noutate alarmantă, vestea despre un atentat, o revoluţie, un faliment mare, 
o primejduire sau aşa ceva. Vestea vine luni în timpul bursei şi cursurile cad repede. Capitalistul din provincie primeşte 
cursurile prin gazetă sau prin amicul său de afaceri care locuieşte în piaţa   33  bursei. El cade pe gânduri şi-i scrie 
corespondentului său ca să vânză efectele depuse sau  34  trimite numaidecât devizuri cari se oferă  35  la bursa de marţi 
cu preţurile cele mai scăzute de luni. Dar, fiindcă la bursa de luni au sosit o mulţime de asemenea ordine, cursurile cad 
şi mai mult decât luni. Bancherul nu poate vinde efectele cu preţurile limitate şi cere de la clientul său noi ordine de 
conduită. Prin această ştire, || apoi prin veştile alarmante ale gazetelor, la  50 r  cari bursa dă un contingent numeros, 
clientul cade la aşa spaimă încât depeşează bancherului să vânză miercuri efectele a tout prix . Astfel miercuri sosesc o 
mulţime de ordine de vînzare a tout prix , se produce panica adevărată la bursă. Unul oferă sub celălalt până la un preţ 
de batjocură. Astfel merg lucrurile până la jumătatea timpului bursei, când sin- 
dicatul face cursurile oficiale. Când acestea sunt stabilite apare haute finance şi cumpără toate efectele ce le poate 
căpăta pe preţuri de nimic. Haute finance câştigă totdeuna. Chiar la bursă cei mai mici, cari au mai puţină esperienţă, 
cunoştinţe, judecată, ştiri şi capital disponibil sunt atraşi de valuri, pe când cei mari bagă la buzunar diferenţe grase. Cei 
de pe afară sunt jertfele  36  principale. Căci joi cursurile se urcă repede şi-şi reiau vechiul lor nivel de luni. Ni s-au 
numit bancheri cari au păstrat pentru ei efectele clienţilor lor pe cursul de nimic al zilei panicei . Presupunerea că multe 
sindicate ar fi făcut mici concesii la stabilirea cursurilor n-o voi s-o cred, de vreme ce membrii au depus jurământ .
 51   r      Unii bancheri se mărginesc a primi în depozit fonduri de-ale particularilor şi de-a cumpăra, adecă de-a sconta cu 
ajutorul acestor fonduri poliţe şi bilete la ordin ce li se prezintă făr' a renunţa de-a negoţia aceste valori la ocazie. 
Bancheri escontori .
Alţii îşi fac ocupaţia principală din neguţarea valorilor comerciale cari circulează din piaţă 'n piaţă, operând mai 
cu seamă asupra pieţelor străine şi totdeuna băgând de seamă să câştige de variaţiile schimbului dintre ţările ce le-au în 
vedere. Bancheri cambiaţi .
Alţii în genere nu operează decât asupra valorilor publice, cumpărând sau revânzând rente asupra statului, 
întrepunându-se la împrumuturile făcute de guverne  37  sau în operaţiile marilor companii. Haute banque 38 .
Depozit.
Viriment . Cleon are a plăti o mie drahme lui Ireneu . Amândoi au fonduri depuse la Socles . În loc de-a lua o 
mie de drahme de la Socles pentru a plăti lui Ireneu , Cleon în înţelegere cu Ireneu dă ordin lui Socles să treacă o mie 
de drahme din creditul său la creditul lui Ireneu .
 52   r       Valori, efecte, hârtii de comerţ.
Bilet de ordin. Iscălit de persoana care se obligă să plătească, obligă pe aceasta şi pe toţi indosaţii .
Lettre de change . Obligă pe trassant nu pe tras[s]at 
Recouvrement de traites .
Schimbul de poliţe.
Arbitraj.
Asupra schimbului de poliţe s-au stabilit un trafic asemănător  39  cu cel al mărfurilor, care consista în a cumpăra 
efecte de comerţ ce sunt depreţiate pe oarecari pieţe şi a le revinde pe alte pieţe unde ele sunt căutate. Bancherul care se 
ocupă special cu acest soi de operaţii face arbitraj, alegând hârtia ce vrea s-o cumpere şi cea pe care vrea s-o vânză şi 
schimbându-le una contra alteia.
Scont. Operaţia cumpărării unui bilet de ordin sau a unei poliţe se numeşte scont, suma reţinută de scontator ca 
dobândă , comision de încasare , se numeşte agio. Scontul e deci împrumut  40  cu dobândă , dar garantat printr-un 
amanet care este operaţia comercială prin care a avut loc creaţiunea hârtiei scontate . În exemplul citat mai sus, biletul 
 53 r  sau acceptaţia lui Paul nu sunt simple făgăduinţe; || sunt în acelaş  41  timp dovezi cari atestă că Petre, proprietar de 
20 000 fr. indigo, a socotit  42  că poate încredinţa fără primejdie acest capital lui Paul.
Conturi curente.
Emisiune de bilete la purtător.
Împrumut pe consemnaţii.
Tot bancherul e centrul unui depozit de capitalii şi se bucură de încrederea unui număr oarecare de capitalişti 
asupra cărora exercită o influenţă personală.
 
 54   r  Specula de bursă
 
Acţiunile industriale vechi, clasate, al căror produs e cunoscut, nu dau loc la operaţii ŕ livrer, afară doar daca 
cauze speciale şi accidentale , ca o creştere a concesiunii, o fuziune ş.a. nu le semnalează atenţiunii speculatorilor. 
Altfel cu acţiile cari se emit. De 'ndată ce sunt emise de cătră un bancher acreditat, oricare ar fi valoarea lor intrinsecă, 
ele au sigură o hausse, afară daca capitalurile mobiliare n-au devenit rare. De ce? Numai şi numai pentru că speculatorii 
de profesie au încredere în bancherul care emite acţiunile şi pe care au obicei de a-l urma. Această hausse e atât de bine 
prevăzută încât dă loc la un fel de cerşetorie de-o speţie nouă, care s-a răspândit mai departe decum şi-ar închipui 
cineva. 
O companie se fondează cu capital de 40, 50, 100 milioane, împărţit în acţii de cîte 500 sau  43  1000 de franci, de 
ex. pentru confecţionarea şi esploatarea unui drum de fier.
După termenii actului social acţionarii cată să verse condeiul acţiunilor lor la patru  55   r    sau cinci termene 
succesive. Toate acţiunile acestea se iau numaidecât al pari de cătră unul sau mai mulţi capitalişti mari, cari varsă 
întâiul termen, a cincea parte bunăoară. Numaidecât aceşti capitalişti sunt asaltaţi de cereri: oameni din lumea bună, 
femei, diplomaţi, balerine, magistraţi, soldaţi vin a solicita cu multă umilinţă ba 20, ba 30, ba 100 de acţiuni al pari. 
Pentru  44  o plasare serioasă oare? Au nevoie de a-şi plasa fondurile? Au chiar fondurile necesare pentru a câştiga 
proprietatea integrală a acţiunilor pe cari le solicită? Defel. Dar ştiu că aceste acţii se vor cota în hausse la bursă din 
ziua întâia , că speculatorii le vor răpi cu 50, 100, 500 franci primă, după starea pieţei; că vor cumpăra cu 150, 200, 600 
franci o acţie de 500 franci asupra căreia nu s-a vărsat decât 100 franci care au costat numai 100 franci al pari. Deci îşi 
propune de-a vinde, de a realiza prima înaintea scadenţei termenului al doilea, care sileşte la vărsământul || a unei  45  a 
doua 56r  cincimi . Cel ce solicită al pari 100 acţiuni de cîte 500 franci ştie foarte bine că  46  cu 10000 franci pune mâna 
pe un titlu pe care pe loc îl poate vinde cu 15 ori 20 mii franci. E deci o pomană de 5000, 10000 franci pe care-l cere 
capitalistului sau fondatorului şi, când acesta o acordă, ştie el pentru ce.
În adevăr el interesează pentru afacerea sa şi angajează în speculaţiunea sa un mare număr de persoane cari au o 
poziţie, ce-i pot fi folositoare, fie în opinia publică, fie pe lângă guvern, fie în Adunările deliberante . Cercul 
speculatorilor se întinde, e 47  foarte greu ca capitalurile disponibile să nu fie răpite în mişcarea ce se produce: îndată 
capitalurile vin, uneori în adevăr pentru ca să specule, dar şi pentru a rămânea la trebuinţă. Capitalistul cutare din 
provinţie îşi retrage fondurile ce le avea depuse la bancherul său, va exige plata unui împrumut ipotecar, pentru a veni 
să cumpere acţii de drum de fier. ||  57 r  Compania se organizează, funcţionează, întrebuinţează 100 48  de franci de 
fiecare acţie vărsată în casele sale şi cere al doilea vărsământ . În acest moment de ordinar emisia e complinită , 
speculatorii, oamenii de lume mai cu seamă, deţin încă multe titluri şi capitaliştii cari caută o plasare durabilă mai au şi 
ei cîte ceva. Aceştia varsă al doilea termen; între speculanţi unii recurg   49  la espediente şi-l varsă asemenea. 
Capitalistul din provinţie realizează  a outrance creanţele lichide pe cari le poate avea asupra comercianţilor sau 
industrialilor din localitate; ba, la trebuinţă, din împrumutător devine împrumutat şi-şi ipotecează . imobilul. Un număr 
de speculatori cari nu pot face al doilea vărsământ vând titlurile lor a tout prix sau se  50  vând pentru ei. Se naşte fireşte 
o mişcare de baisse din care cei abili ştiu a profita, până ce hausse îşi reia cursul. Aceleaşi oscilaţiuni se nasc la orice 
nou vărsământ , până la liberarea 51  || întreagă a acţiei, care sfârşeşte prin a rămânea în  58 r  mânile unui capitalist serios. 
În măsura în care această acţie are o valoare sigură speculaţia se depărtează de ea, o părăseşte pentru alta şi acţia se 
clasează ; preţul ei se regulează prin venitul pe care-l produce. Dar cîte prime câştigate şi pierdute până a ajunge la 
punctul acesta!
 
1. titlul, dat de noi, corespunde  sensului  de ansamblu al acestor  excerpte  2. şters dar restituit de noi din raţiuni 
contextuale , ca titlu al primei diviziuni 3. după susţin [ea] şters 4. după creditul şters 5. după E vorba acum de-a forma capital 
pentru întreprinderile acelea cari promit un produs şters 6. supraintercalat 7. după creditul şters 8. după credi [tul ] şters 9. urmează 
o linie de demarcaţie 10. după f [onciar ] apoi rural or succesiv şterse. 11. după realităţii şters 12. ca şi repetat din inadvertenţă la 
început de rând 13. urmează o linie de demarcaţie 14. după în preţul şters  15. s- supraintercalat 16. după dându-se şters 17. 
deasupra lui întreprinderea şters 18. după însă repetat din inadvertenţă 19. după banca* aparent şters 20. după înt [rebuinţată ] 
şters 21. deasupra lui o şters 22. după s-a născut şters 23. urmează o linie de demarcaţie 24. după cererile şters 25. după în[tre ]* 
şters 26. după valutei şters 27. corectat din unui 28. după Afaceri şters 29. după sunt unele şters 30. urmează linie de demarcaţie 31. 
după razimă şters 32. după pr [emiei ]* şters 33. deasupra lui oraşul şters 34. după şi şters 35. deasupra lui vând şters 36. după jer 
[tfele ] şters 37. după state şters 38. urmează linie de demarcaţie 39. după corespunzător şters   40. după e repetat din inadvertenţă 
41. sunt în acelaş repetat din inadvertenţă, la început de rând 42. deasupra lui crezut 
şters 43. după franci şters 44. după Es[te] şters. 45. după unei şters 46. repetat din inadvertenţă la început de rând 47. după peste 
putinţă şters 48. după suta şters 49. iniţial speculanţii recurg 50. după le şters    51. după  li[berarea ] şters
 
 
[ SUMAR ]
 
 37v    pag. 1  Băncile (Notenbanken )
,, 2 Institute de credit. Credit fonciar, industrial, de întreprindere
,, 4 Societăţi de scont
,, 6 Credit mobiliar
,, 8 Schimb. Plăţi. Cont curent. Arbitraj. Accept
„ 9 Speculă de bursă. Discont de poliţe
Arbitraj
Report şi deport
,, 10 Vânzări in blanco ori a decouvert
,, 11 Specule de timp. Fixe, cu prime
,, 12 Panică de bursă. Haute finance
,, 14 Bancheri scontori . Cambiaţi. Haute banque. Depozit. Viriment
 
 
[„CE BINE SE AŞEZASE FIRMA. . ."]
 
2264
 
 24 r     Ce bine se aşezase firma  1  Zevzecopulos şi Pehlivanidis pe aristocratizare ! Luase aere de duci, de conţi, de 
baroni . Chelnerii din Viena nu mai ştiau  2  ce titluri pompoase să le dea văzându-i încărcaţi cu fel de fel obiecte  3  de 
tinichegerie .
Când 4 , înainte vreme , vrun biet boier bătrân se 'nvrednicise şi el, din sărăcia şi din nevoile lui, să vază faţă 
împărătească şi i se atârna cu voie, fără voie  5  vro decoraţie, patriotul de proaspătă memorie striga numaidecât ,,a 
vundut-o ţerişoara ", ca şi când de ţărişoara lui era vorba, el care n-avea ţara nici de-o palmă de loc sub soare.
Daca le-ai spune-o  6  azi aceasta se supără precum  7 , daca 'i spui chelului vro poveste  8   despre de ponosul 9  
chelbei , îţi găseşti beleaua cu el 10 .
Ba zău  11  ce sănătoşi şi întregi erau strămoşii 12 ! După dreptul 13  nostru vechi ,,om vrednic 14  de râs , om de 
ocară" nu putea fi nici popă, nici ostaş, nici funcţionar. Suntem siguri de ex. că după legile noastre vechi nu s-ar fi găsit 
episcop care să popească  25r   mutrele de maimuţe şi de caricaturi ale faimoşilor noştri patrioţi actuali 15 ; || nici domn 
care să-i învrednicească cu vro slujbă .
De-a mirarea lucru este în adevăr cum s-a putut ca asemenea stârpituri , fizic imposibile, intelectual stupide, 
moraliceşte putrede, să ajungă a stăpâni în ţara românească. Cu toate acestea cazul nu este unic în istoric. Precum au 
fost  16  împăraţi cari au murit de phtheiriasis (boala pediculară )  17  tot aşa mari formaţiuni istorice pier prin paraziţi. 
Astfel vedem că în împărăţia uriaşă, clădită într-o scurtă viaţă de om, albanezului 18  Alexandru cel Mare i se substituie 
grecii, ş-o duc în continuă mizerie, până ce le pune capăt spada romană. In  19  împărăţia răsăritului 20  ridicată de romani 
se substituie grecii şi împărăţia cade prin săcătuire 21  morală şi intelectuală. În 22  împărăţia turcească  23  chiar pătrund 24 
 fanarioţii în regiunile determinante ale statului şi-l aduc 25  la deplina risipă.
Rasele  26  îmbătrânite au venin cadaveric în ele, sunt corozive , descompuitoare . 26r  Ele nu cred în nimic, şi 
credinţa e ceva care zideşte 27 ; || ele n-au nimic sfânt şi numai lucruri sfinte creează  28  idealuri şi 'mboldesc pe oameni 
să se-ncumete a lupta pentru ele. La rasele 
vechi câştigul de bani şi  29  plăcerile materiale  30  sunt singura ţintă. Dar patrie, dar naţionalitate, dar religie, dar binele 
public sunt cel mult pretexte ce se invoacă pentru a amăgi mulţimea. Ele sunt minciuni oficiale, nimic mai mult. De 
aceea-i vom şi vedea pe fanarioţii 31  noştri luând de zece ori pe zi patria în gură, pentru a o vinde de zece ori.
Părerea cronicarului Ion Neculce că toate relele ţării acesteia de la greci se trag e adevărată azi pentru copiii 
acelor oameni, precum era adevărată în vremea cronicarului . Basarabia de  32  la Hotin pân-la mare a vândut-o un grec 
pentru bani; Bucovina a vândut-o un grec, dragomanul Moldovei, împreună cu capul Domnului ei; dinastia Ţării 
Româneşti au fost răsturnată de greci; averea bisericii   33  a fost escamotată timp de sute de ani de greci, în fine 
demagogia cea mai rea e introdusă în ţară de-un grec, C.A. Rosetti. E peste putinţă a deschide o filă a istoriei noastre 
făr-a  34  găsi la orice mârşăvie , la orice trădare de ţară, la orice dezbinare pe greci.
 27r      Fatala dezbinare între Matei Basarab şi Vasile Lupul, care, dacă n-ar fi existat, ţările noastre ar fi azi la înălţimea 
Franţei sau a Germaniei, acea dezbinare se datoreşte grecilor. A se mai îndoi cineva de acest adevăr elementar al istoriei 
noastre trecute şi actuale ar fi absurd. Evidenţa nu are nevoie de dovezi.
28r           Ce sunt aceşti oameni? Cum au fost cu putinţă să se 'ncuibe în poporul nostru?
În adevăr există un caz în statele Africei de nord care seamănă mult cu al nostru. În  35  Tunis bunăoară s-a 
interpus  între  bei,  arab  de  origine,  şi  poporul,  asemenea  arab,  o pătură de  sirieni  ,  jidani  şi  greci  trecuţi  la 
mohamedanism , care esploatează poporul fără de milă. Identitatea credinţei religioase i-a făcut pe bieţii oameni a nu 
vedea că ei sunt în realitate stăpâniţi de străini. Aceşti străini se cheamă mameluci  36 . Veniţi în Tunis în calitate de 
sclavi, ei s-au emancipat cu vremea şi formează clasa dominantă. Tot astfel vedem în secolul al Xvii-lea pe aceşti 
oameni venind în ţările noastre în calitate de slugi, fie boiereşti, fie domneşti, şi întrepunându-se mai tîrziu  37 , prin 
calităţile lor rele, prin linguşire, slugărnicie, prin minciună şi calomnie, între clasele stăpânitoare şi  29 r  cele stăpânite , 
furând şi pe unele şi pe altele, substituindu-se || apoi, în timpul fanarioţilor, adevăraţilor fii ai ţării.
Fără îndoială au existat naturi mai tinere şi mai fericite cari s-au asimilat pe deplin solului şi rasei, au contractat 
 38  acel caracter franc, leal, bărbătesc care distingea vechea şi viteaza noastră boierime , dar suntem înclinaţi a crede că 
aceştia nu erau adevăraţi greci, ci albaneji sau alt soi de oameni. Astfel Ghiculeştii sunt albaneji, Vasile Lupu, deşi 
zicea ,,cine pre greci cheamă pre mine cheamă", era asemenea albanez; c-un cuvânt oameni din rase mai tinere.
Îndealtmintrelea decadenţa morală şi fizică a raselor bătrâne , fie de animale, fie de oameni, e un punct dovedit 
de ştiinţă. Bătrîneţea  39  unei rase datează de la punctul culminant al înălţării ei. După imperiu romanii încep a cădea şi 
merg căzând ; după epoca lui Pericle — grecii. Culmea odată ajunsă, ea nu se va ajunge încă o dată ; decadenţa şi 
moartea e soarta tuturor creaturelor naturii. De-aceea se zice ,,Fericite popoarele cari n-au istorie"  40 . Dar răul cel mare 
este că urmaşii acestor popoare înveninează dezvoltarea altor naţiuni. Cât venin nu varsă evreii în Germania, în Austria, 
în Ungaria; cum  30r  întărâtă ei  41  o clasă contra celeilalte, || un popor contra celuilalt? Cât venin, câtă ură n-a băgat 
între clasele poporului nostru un singur grec, d. C.A. Rosetti? Tot astfel [î]i descrie Matei Basarab şi Radu Vodă (Leon) 
la noi. Unde aflau relaţii străvechi, bazate pe absoluta bună credinţă reciprocă, îşi băgau coada de capră ca dracu. 
Relaţiile între Domn şi boieri, între boieri şi popor, totul se 'nvenina din momentul în care ei  42  s-amestecau în ele, ca 
virusul.
Dar, ni s-a făcut de mult observaţia, ne putem lipsi de concursul acestor oameni, de ceea ce numeşte „Românul" 
puterile vii ale naţiunii?
Nu numai că ne putem lipsi, dar acest concurs este absolut stricăcios.
Ei sunt incapabili de muncă fizică şi intelectuală, deci incapabili de-a produce valori adevărate. Aci în ţară [î] i 
vedem îmblând după slujbe, după mijlociri, după antreprize , spre a le da în subantrepriză adevăratului producător, c-un 
cuvânt samsarlâcul în mare şi în mic, chiar şi cel de fete, în vremea ruşilor a fost treaba multora din aceşti patrioţi. 
 31 r       Nici discuţie nu e cu putinţă cu ei.
Interesul lor în discuţie nu este a compara în linişte argumentul propriu cu acela al adversarului. Nu! El vrea să 
s-arate mai cu cap, asta-i totul. De acolo mii de sofisme, întortocheri, răsuciri de cuvinte. Chiar adevărul este un obiect 
de speculă, un pretext pentru a-şi pune în evidenţă mutra, şi cu toate acestea are ceva ,,sfânt şi generos" în el 43 . De-
aceea în ochii lor  44  nu e cuminte cel capabil a spune sau a pricepe un adevăr, ci cel „pişicher", cel ipocrit , cel fals.
Incapabili de muncă fizică, deci leneşi, incapabili de adevăr, deci pân-în măduva oaselor vicleni şi mincinoşi, îşi 
poate închipui cineva în ce stare trebuie să ajungă o ţară stăpânită de ei. O stare nemaipomenită, unică în Europa toată, 
esceptând poate părţi din Turcia. Poporul de la sate n-are literalmente ce mânca . Într-un sat de 500 de suflete nu se află 
o oca de lapte. Miile de populaţiune orăşenească ţi-e de mirare de unde trăiesc. Dar mortalitatea acestor din urmă şi este 
înspăimântătoare . În acelaş timp, străini ||  32 r  trăiţi sub alte regimuri mai [puţin] omenoase şi imigraţi de sub ele se 
'nmulţesc şi sunt în punctul de-a intra în dominaţiunea reală a ţării.
D.A.V. Millo, în cartea sa Ţăranul, arată prin ce manopere diabolice , financiare şi administrative, ţăranul nostru 
a fost adus la sapă de lemn. Statul [î]i ia, [î]i tot ia sub mii de forme mult mai mult decât este ori  45  poate fi în stare se 
producă, astfel încât un ţăran cu doi boi sau un pălmaş , muncind 12 — 14 ore pe zi, o duce cu toate astea din deficit în 
deficit. Sistematic s-au introdus corupţia demagogică şi în vetrele lor, liniştite odinioară. Azi şi ei se despart în partizi, 
şi între ei sunt gonitori de funcţii, toată boala socială, mărginită odată la grecoteii din oraşe, s-au infiltrat azi şi în ţăran. 
Epureanu, ca  46  să afle izvorul acestei corupţii , pusese pe un funcţionar să culeagă toate legile şi regulamentele impuse 
comunelor noastre rurale, a căror locuitori, bineânţeles , nu ştiu scrie şi citi. || 33 r Ei bine, volumul de maculatură 
legislativă formează câteva mii de pagine. Astfel nimic fix, nimic sigur, nimic determinat. Fără legi, fără regulamente, 
cu obiceiul pământului , cu acel jus olachale necodificat niciodată au dus-o poporul nostru sute de ani şi era un popor 
sănătos, cu bucurie de muncă, deştept, generos.
Azi, cu progresul şi civilizaţia a d-lor Pherekydis, Caligari, Carada, Giani, C.A. Rosetti, este poporul cel mai 
esploatat, cel mai nedreptăţit , cel mai nefericit din Europa.
Şi să nu se uite că toate istoriile astea netrebnice costă bani, costă sute de milioane. Cu sute de milioane hrănim 
paraziţii cari istovesc şi usucă toate puterile de viaţă acestui   47  popor, cu sute de milioane se plăteşte mizeria şi 
înstrăinarea pe zi ce merge a ţării.
Dar ce le pasă lor? Ce le pasă acestor venetici cum merge ţara daca specula merge bine!
 
1. Iniţial Ce bine se aşezaseră d-nii 2. deasupra lui ştiu şters 3. după de tinichigerie şters 4. după semnul de alineat 5. cu voie 
fără voie deasupra lui vrînd nevrînd apoi vrînd nevrînd succesiv şterse 6. Daca le-ai spune-o iniţial şters apoi restituit cu o linie 
întreruptă'' .; fraza este marcată cu un semn de alineat 7. iniţial Daca le-ai spune-o azi aceasta se supără, capra . Cât de râioasă , 
coada tot sus o ţine şi 8. după istorie şters 9. deasupra lui darul şters 10. îţi găseşti beleaua cu el deasupra lui ai găsit pe dracul apoi ţi-
ai găsit beleaua succesiv şterse 11. Ba zău deasupra lui Zău şters 12. urmează noştri şters 13. după le[gile ] noastre vechi şters 14. 
după de[râs ] şters 15. iniţial pe un personaj atât de ridicol şi atât de apoi mutrele de maimuţă şi de cretini guşaţi ; după actuali 
urmează foşti simigii şi covrigari şters   16. deasupra lui sunt şters 17. au murit de phtheiriasis (boala pediculară) deasupra lui mor 
de boala păduchilor şters 18. după de albanez şters 19. după Astfel şters 20. după răsărit şters 21. deasupra lui înavuţire şters   22. 
după Astfel şters 23. după tur [cească  ]  şters 24. deasupra lui pătrund şters 25. în regiunile determinante ale statului şi-l aduc 
deasupra lui cu influenţa şi-o aduc  şters 26.  după Rasele  şters 27.  pe pag. 25 v.,  în dreapta jos, Eminescu scrie: castroane  , 
matroane patroane , cupoane 28. după sau crezute sfinte şters 29. după e unica ţintă şters 30. deasupra lui rafinate şters 31. după 
grecoteii şters 32. după a vândut-o ruşi[lor] şters 33. după publică şters 34. după pentru* şters 35. după Acolo şters 36. după acolo 
şters 37. după între popor şi clasele dominante şters 38. după, căpăta[t] şters 39. după, iar bătrâ [neţea ] şters 40. urmează fericite 
acele car[i] şters 41. supraintercalat 42. după intra acest virus în ele şters 43. urmează, căci el însemnează mântuirea neamului 
omenesc şters 44. în ochii lor deasupra lui la ei şters 45. deasupra lui decât şters 46. după pusese şters 47. după acel[ui ] şters 
[„POATE DA, DAR POATE NU."]
 
2264
 
Poate da, dar poate nu.  283 r
Poate că s-ar putea zice ceea ce scria Radu Leon 1 Vodă la 1669 că 
miluind Dominia mea pe oameni străini, pe greci, începură a face şi a adaoga lucruri şi obiceiuri rele în ţara Domniei 
mele, cari lucruri toată ţara nu le-au putut obicinui, văzînd că sînt de mare pagubă.2 Aflat-am Domnia mea şi am 
adevărat3 dimpreună4 cu toată ţara cum toate nevoile şi sărăcia ţării este de la străini, cari amestecă Domniie şi vînd ţara 
fără de milă şi o precupesc6. Călcat-am Domnia mea acele obiceiuri rele şi le-am pus Domnia mea toate jos şi am scos 
pre acei străini din ţară afară ca pre nişte oameni răi şi neprieteni ai ţării şi am tocmit Domnia mea aste lucruri bune, ca 
să fie de folos ţării şi Domniei mele, ca şi cum cele legi şi obiceiuri bune le-au fost tocmit cei Domni bătrîni dinainte ce 
li se fericeşte azi 6 viaţa lor şi 7 li se cunosc tocmelele lor că au fost de folos ţarii. Pentru ca aceşti oameni străini greci 
n-au fost  niciodată ţării şi Domniei de folos, ci tot de pagubă şi stricăciune ca nişte oameni răi şi fără frica lui 
Dumnezeu.
 
1. supraintercalat 2. iniţial pagubă ţării 3. iniţial adevărat-am 4. supraintercalat 5. după precupeţesc şters 6. 
supraintercalat 7. după astăzi  şters
 
 
[„AU AMEŢIT FANARIOŢII."]
 
2264
Au ameţit fanarioţii. 1 181r
Loviturile repezi ce 2 le-am lăsat să cază asupra titvelor acestora incapabile 3 decît de minciună, le-a ameţit astfel 
încît, neputînd să răspunză, neavînd ce să răspunză ad rem, obiectiv, au început să aiureze, să vorbească-n bobote şi-n 
dodii vorba ceea: Bună vremea nea Istrate! Doi boboci de raţă, frate! 4
Într-un număr vedem acuzarea ca din senin ca reacţionarii (care? unde? cine?) ameninţă pe rege cu asasinatul.
Mai 5 ieri ne numesc pseudoînvăţaţi, falsificatori ai teoriei Lamarck-Darwin, ca şi cînd noi am fi de vină că cei 
mai mulţi dintre roşii sînt caţoani vicleni şi maloneşti, incapabili de-a se amesteca cu rasa română, incapabili de-a o 
pricepe chiar.
În sfîrşit, pe zi ce merge se urcă istericalele bizantine.
În furia care 6 i-a apucat, foetor caprinus, putoarea de ţap pe care-o răspîndesc, || cu minciunile ce 7 numai ei sînt 
în stare a le născoci 8, e de-a dreptul nesuferită. 182r
Astfel în cel din urmă număr ,,Pseudo-Românul" ne 9 zice că nu ne-au crezut atît de rai, atît de cruzi10 încît să 
fim în contra spitalelor din sate.
Liniştească-se! Nu sîntem în contra înfiinţării lor.
Deplîngem nenorocita necesitate de-a se crea spitale în sate, ceea ce nu mai e nici într-o ţară europeană, 
deplîngem că noii fanarioţi au esploatat cu 11 atîta cruzime poporul nostru încît12 să fie nevoie a-l trata în spitale şi 
credem că ele vor ajuta foarte puţin în contra unor rele sociale şi politice 13.
Cauza morbidităţii ţăranului român este esploatarea neomenoasă careia l-a supus demagogia, este uzura roşie, 
administraţia roşie, sporirile bugetului, prestaţiunile făcute pe moşiile roşilor 14, regimul alimentar rău, sărăcia 15; nu 
clima şi epidemiile.
Sub aceeaşi climă poporul românesc s-au sporit sub Matei Basarab, s-au sporit sub Mihai Sturza, sub Barbu 
Ştirbei.
 183 r        Dar se stinge sub domnia a d-alde  16  Flevas, C.A. Rosetti; || se stinge de greutăţile ce i le impune pungăşia şi 
cocoteria guvernanţilor actuali.
Iată ceea ce am zis noi 17 , şi ameţeala în care se află redactorii foii fanariote nu   18   e nici esplicare pentru 
mistificaţiile ce le dă  19  publicului drept idei ale noastre, nu e nici justificare  20 .
N-am numit ,,canalie" pe poporul românesc, ci 21  am făcut numai deosebirea între poporul nostru sărmanul 22 , 
care sufere dominaţiunea noilor fanarioţi şi între canalia dominantă, neromână, care-i impune această dominaţiune prin 
gudurare  23 , prin minciună, prin linguşire şi în fine prin împrejurarea tristă că factorul esenţial de control, stabilit de 
Constituţia noastră, Coroana, nici cunoaşte ţara, nici află de cuviinţă a o cunoaşte 24         
Coroana  25  nu ştie ca subprefecţii instalaţi în numele ei mână pe ţăranii ce nu pot plăti rămăşiţe mincinoase prin 
spini şi prin pâraie ; Coroana nu ştie că poporul acesta e tratat mai rău decât animalele de cătră patrioţii de la putere.
 184r     Coroana nu ştie că. nu există lege pentru ţăran, nu există autoritate, că singura lege e spoliarea din partea 
dominanţilor , singura autoritate biciul, mânuit nu de boier, nu de fiul ţării, ci de străin, de ovrei, de grec  26 , de rudele 
pân 'ntr-al şaptelea neam  27  al d-lui C.A. Rosetti şi Flevas, veniţi de alaltăieri din Ţara turcească  28 .
Coroana  29  nu ştie că ministeriile şi judecătoriile gem de greci neîmpământeniţi cari  30  nici nu pronunţă bine 
româneşte, începând de la Curtea de Casaţie şi sfârşind cu  31  judecătoriile de ocol.
Iată ceea [ce] nu ştie nici Coroana, nici poporul şi ceea ce ne-am însărcinat noi  32  a le spune amândurora . Şi 
ceea [ce] nu ştie nici Coroana, nici  33  poporul românesc este că această stare de lucruri nu poate merge înainte, că o 
stare sistematică de putrejune şi de corupţie trebuie  34  să dea loc la izbucniri şi că asemenea izbucniri ar fi periculoase 
în starea internaţională, precară în care se afla România.
 185   r     Lucrul merge atât de departe încît 35  orice putere străină are în mână făgăduinţa de-a scăpa  36  Moldova de 
jidani, Ţara Româneasca de grecotei şi că amândouă aceste făgăduinţi sunt ademenitoare  37  pentru poporul autohton al 
ţării 38 . Mai mult încă, între o stăpânire străină pe faţă şi una mascată , între regim străin şi esploatare străină organizată 
ca cea de astăzi, alegerea e aproape indiferentă pentru omul ce duce greutăţile esploatării 39 .
Precum împăraţi au murit de boala pediculară, de phtheiriasis  40 , tot aşa poporul românesc, care are nevoie de 
spitale în sate, moare de boala fanarioţilor şi jidanilor paraziţi cari s-au încuibat în organismul lui. Orice încheietură 
organică a lui, orice autoritate publică, de la ministerii pân-la subprefecturi, sunt cuiburi de incubaţiune pentru aceşti 
 186r  paraziţi, || unde ei se clocesc , trimiţându-şi apoi odraslele la  41  Paris, de unde aceste  42  se-ntorc cu mii de trebuinţe 
pe de-o parte, cu pofta de-a le realiza  43  de pe spatele poporului pe de alta.
Toate   44  secăturile cari   45  au numărat pietrele uliţelor din străinătate 46  şi i-au populat lupanarele , toate 
mofturile contractate acolo, toate mizeriile se traduc aci, la faţa locului, în cheltuieli bugetare, în ban plătit de birnic 
pentru a întreţine pe aceste stârpituri .
Dar e vro comparaţie între românul autohton din  47  America dunăreană şi cel de sub guverne străine?
Chiar  48  guvernul unguresc, oricât de rău ar fi şi oricât de spoliator , e departe de-a se putea compara cu al 
nostru.
De-acolo  49  ne vin oameni încă  50  sănătoşi, cum erau ai noştri pe la 1850 — 60, ne vin cuminţi cum erau ai 
noştri, ne vin veseli şi muncitori cum  51  erau ai noştri.
Şi acei ce  52  ne vin ce găsesc în ţară?
 187 r      Văd poporul autohton, pe fraţii lor aduşi la sapă de lemn şi având necesitate || de spitale. Văd înflorind pe cine 
 53 ? Pe  54  străinii aceştia; pe aceşti arhistrăini cari într-o sută de ani chiar  55  n-au fost în stare a se adapta poporului 
românesc, a-l  56  iubi, a-l  57  respecta, care-i  58  iau sute de milioane pe an, precupeţindu-i pielea, pentru a nu-i da în 
schimb nimic, nici  69  administraţie de stat, nici ştiinţă, nici arte; nici adevăr c-un cuvânt , nici bunăstare  60 .
Se ştie că noi le-am contestat capacitatea de-a pricepe un adevăr, capacitatea de a discuta.
Cu drept cuvânt le-am contestat-o .
La  61  ei discuţia nu înseamnă o comparare de argumente, ci oricare din secăturile acestea n-are alt  62  scop decât 
de-a se arăta mai cu cap, de a-şi ilustra mutra, de-a arăta că ştie răspunde.
Noi zicem de ex. că nu spitalele sunt lucru de căpetenie  63 , ci o descărcare a poporului de greutăţile actuale, o 64  
îmbunătăţire a stării lui materiale, a regimului || lui  188 r  alimentar, ei ne răspund că suntem cruzi şi voim să lăsăm să 
moară femeile  65  bolnave.
Iată răspuns sofistic de grec.
Noi dovedim că partidul  66  dominant e compus din venetici (greco - bulgari ) 67 , ei ne răspund că ameninţăm pe 
rege  68  şi că nu cunoaştem teoria lui Lamarck.
Iată alt  69  răspuns sofistic de grec.
Noi zicem  70  că ţăranul nu se bucură de binefacerile legii şi trăieşte sub un regim escepţional, ei ne răspund că 
Ţarigradu 'i lângă Bosfor. Se potriveşte ca nuca-n perete.
Ar fi vreme pierdută a discuta cu asemenea oameni, incapabili de-a pricepe ori de-a recunoaşte un adevăr, 
precum sunt incapabili de-o faptă bună, de-o mişcare generoasă.
Sunt 71  uscături , sunt descendenţii unei rase învechite şi putrezite în corupţie, sunt etnic bătrâni , în stadiul 
diselecţiunii  72 , pe calea de a se-ntoarce la maimuţa din care se  73  trag.
 
1. după grecoteii şters; primele două pagini 181r şi 182r sunt anulate cu o linie verticală pe mijloc 2. după şi cu 
temei şters 3. după ne]ncăpătoare şi şters 4. iniţial să vorbească 'n bobote şi-n dodii să se arate mature în sfârşit pentru 
institutul de sănătate al doftorului Sutzu 5. după Astăzi şters 6.după în turbarea şters 7. deasupra lui pe cari le şters 8. 
deasupra lui răspândi şters 9. „Pseudo Românul" ne supraintercalat 10. după cruzi şters 11. după atât şters 12. după 
românesc şters 13. şi politice deasupra lui dar nu suntem în contra lor şters 14. după grecoteilor şters 15. regimul 
alimentar rău, sărăcia deasupra lui traiul cel rău şters 16. a d-alde supraintercalat 17. supraintercalat 18. după fondate 
de un grec, C.A. Rosetti, şi de alt grec, Carada, e o [esplicare] şters 19. după prez [intă ]* şters indescifrabil 20. iniţial 
dar nu e justificare pentru [...] 21. corectat din şi 22. nostru sărmanul deasupra lui românesc şters   23. deasupra lui 
subrepţiune şters 24. iniţial nici voieşte s-o cunoască 25. după semnul care marchează alineat 26. după grec şters 27. 
pân 'ntr-al şaptelea neam supraintercalat 28. provenit prin ştersături şi supraintercalări din aduşi numai acum din Ţara 
grecească în 29. după semnul care marchează alineatul 30. după începând de la Cur[tea de Casaţie] şters 31. după cu 
Simonidis protejatul d-lui Pherekydis şters 32. după a-i spune şters 33. după nici şters 34. după trebuie să izbucnească , 
şi că, a[semenea izbucniri] şters 35. după, că puterea care a promis moldovenilor de-a-i scăpa de jidani are Moldova; 
puterea care va promite Ţării Româneşti de-a o scăpa de grecotei are Ţara Românească şters 36. după scăpa şters 37. 
după foarte şters 38. provenit prin corectări şi ştersături din acestor ţări. 39. provenit prin corectări , ştersături şi 
supraintercalări din alegerea nu e nici grea măcar pentru omul ce duce greutăţile esploatărei străine 40. deasupra lui 
phthyriasis şters 41. după de şters 42. supraintercalat 43. cu pofta de-a le realiza provenit prin ştersături din cu setea 
de-a le împlini 44. după semnul care marchează alineatul 45. după de fanarioţi şters 46. deasupra lui Parisului şters 
47. deasupra lui dintre* şters 48. după semnul care marchează aliniatul 49. după semnul care marchează alineatul 50. 
supraintercalat 51. după cum şters 52. supraintercalat 53. provenit prin ştersături şi adăugiri din şi înflorind cine 54. 
după Pe bulgarul de Mihălescu şi de grecul Zevzechidis. Curat ţară de jaf! şters 55. într-o sută de ani chiar deasupra lui 
într-o sută şters 56. după şi şters 57. după şi şters 58. deasupra lui cari - i şters 59. după absolut nimic şters 60. iniţial 
şi nici avere 61. după semnul care marchează alineatul 62. după în discuţie şters 63. sunt lucru de căpetenie deasupra 
lui trebuiesc şters 64. după şi şters 65. după muie [rile ] şters 66. după clar şters 67. paranteză supraintercalată 68. 
după do[mn ] şters 69. supraintercalat 70. iniţial vom zice 71. după semnul care marchează alineatul 72. după dissel 
[ecţiunii ] şters 73. după au luat naştere şters
 
[„ŞI DACA NE 'NTREBĂM CARE E CAUZA ..."]
 
2264
 
Şi daca ne 'ntrebăm care e cauza începătoare a acestui rău, nu găsim alta  1  decât 284 r  liberalismul, copiat din 
străinătate. Natura e conservatoare; celor mai multe  2  fiinţe  3   din lume ea nu le acordă mai nici un progres ; scara 
fiinţelor de sub om e staţionară . Omul 
are, prin aparatul lui nervos, un instrument de înaintare, dar nu de înaintare prin salt, ci încet şi gradat. Pentru a satisface 
trebuinţe nouă un popor trebuie să aibă timp a-şi apropria calităţi nouă, căci calităţile pe cari le-a cîştigat în trecut sînt 
bune pentru condiţiile de viaţă din trecut. Nu poţi face dintr-un peşte o vietate de uscat, căci va pieri; nu poţi schimba 
peste noapte condiţiile sociale şi economice ale unui popor fără ca acesta să fie amerinţat de pieire. Indivizii, deci şi 
poporul, sînt rezultante a două principii contrarie 4, întîi5 a principiului eredităţii, cel convservator, care-l face să ţie la 
datină şi deprinderi din trecut, să trăiască ca-n trecut6, să urmeze procederile părinţilor; al doilea, al adaptabilităţii, prin 
care poporul caută a cîştiga aptitudini7 nouă, potrivite cu mediul nou în care trăieşte. Daca mediul se modifică încet, 
daca progresul se face gradat, fiecine are putinţa şi timpul de-a se adapta împrejurărilor; daca schimbarea e spontană, 
prea puţini merg înainte, marea majoritate rămîne-n urmă şi-i merge rău. Acesta e un adevăr valabil, după Darwin8, 
pentru toată lumea organică, deci şi pentru om.
 
1. corectat din altul 2. după multe şters 3. după d[intre];şters 4. după contrarii apoi con[trarie] şters 5. supraintercalat 6. să 
trăiască ca-n trecut supraintercalat 7. deasupra lui calităţi şters 8. după Darwin supraintercalat
 
 
[„REGELE A COMIS GREŞALA . . ."]
 
2264
 
Regele a comis greşala de-a judeca pop[orul] rom[ân] după 1 oamenii cari-l încunjoară 383 r şi fiindcă aceştia n-au 
avut onoare, r[egele] a crezut că poporul românesc n-o are, fiind[că] aceştia n-au ruşine casnică şi publică, r[egele] a 
crezut că p[oporul] r[omân] n-o are. M[aiestatea] Sa n-a cercetat niciodată cine-i Candiano. Dac-ar fi cercetat, ar fi aflat 
că e fiul unui grec, care căpăta bîte la spate de la supprefectul din Mizil (Tocilescu bătrînul) pentru escrocherii; dac-ar fi 
cercetat cine-i Rosetti, ar fi aflat că e grec ş.a.m.d., dac-ar fi cercetat de Pilat* afla că e fiul unui lumînărar grec din 
Botoşani, ar fi aflat c-un cuvînt că tot ce e turbure* şi coruptibil în această ţară nu e român şi că poporul acesta rom[ân] 
este cel mai drept, mai fidel, mai 2 iubitor de adevăr de pe faţa pămîntului.
 
1. a comis greşeala de-a judeca pop. rom. după deasupra lui a judecat poporul după şters 2. după şi şters
 
 
[„DAR DACA NU PUTEM SPERA . . ."]
 
2264
 
Dar daca nu putem spera nicicînd de-a asimila caracterul, avem o altă speranţă, 5r întemeiată asemenea pe ştiinţă. 
Ca1 rasă veche ea trebuie să degenereze din ce în ce mai mult.
Din ce în ce vor scoborî scara fiinţelor organice, şi mici, miopi, cocoşaţi 2 cum sînt, vor ajunge din ce în ce în ce 
mai mici, din ce în ce mai neuropatici, vor 3 ajunge să aibe copii născuţi 4 bolnavi şi smintiţi, pîn ce toţi vor ajunge să-şi 
îngroape hoiturile fără preot, ca cînii
Cine voieşte confirmarea acestei teorii să citească cartea lui Iacoby Etudes sur la selection dans ses rapports 
avec l'heredite chez l'homme şi se va convinge că rasa aceasta [ajunsă]  5  până la pornocraţie trebuie să degenereze fizic 
şi să se stingă. Aşadar stingerea fizică, moartea e aliatul poporului românesc în contra acestor stârpituri şi moartea e un 
prieten sigur al poporului  6  sănătos şi tânăr în contra celui bătrân .
 6r        Pleavă adunată din lenociniile  7  Ţarigradului ca element speculant şi mijlocitor, turcii i-au introdus şi mănţinut 
în ţară tocmai pentru a corupe ei  8  elementele sănătoase, a muia  9  vertebrele acestui tânăr 10  şi neâmblânzit popor. şi 
'ntr-adevăr lucrul le-a succes. Au desfiinţat 11  armata Basarabilor, ceea ce propunea şi ,,Românul" în vremea Adunării 12 
 de la Mazar Paşa, călugări greci sodomiţi 13  au ucis credinţa creştină în român  14  şi a degradat religia la o formalitate a 
uzanţelor din convingere morală ce fusese, un grec a vândut jumătatea Moldovei ruşilor, alt grec a mijlocit mituirea 
turcilor la cedarea Bucovinei, încât la începutul secolului ţara ajunge la halul pe care-l descrie M. Cioran, adiutantul lui 
Tudor.
Iată ce zice el:
 7r          De la deschiderea răzbelului din anul 1806 până , la 1812 între Rusia şi Poartă, || şi de la 1812 pân-la 1818, cât a ţinut 
domnia 16  lui Caragea şi de la 1812 până la 1821  16  , când a murit 17  Alexandru Suţu, amândouă Principatele s-au umplut cu greci 
ca niciodată, pe lângă cari au intrat şi o mulţime de bulgari, arnăuţi . armeni şi mulţime 18  de sârbi din oştirile lui Caragheorghe . 
Toţi aceştia se numeau arnăuţi şi jefuiau pe faţă cu armele încărcate şi cu iataganele la brâu . . . Dintr - aceştia se compunea pe 
atunci toată oştirea Domnilor fanarioţi.
Marele spătar, şeful oştirilor, nu se făcea niciodată dintre boierii români, precum nici agă, nici capitan de dorobanţi, nici 
capitan de lefegii, precum nici o altă dregătorie care, după vechile aşezăminte ale ţării, aveau sub dânsele trupe înarmate, ci pe toţi 
aceştia 'i rânduia Domnul din grecii lui.
 8r          Caimacamul Craiovei cu 13  toată suita şi cu toată oştirea trebuiau să fie greci, || zapcii plăşilor, vătaşii plaiurilor, toţi 
dregătorii cari erau sub dânşii trebuiau să fie greci şi foarte rar s-ar fi putut vedea cîte un român.. . Mitropolitul ţării, câteşitrei 
episcopii României, toţi egumenii monastirilor erau greci; în şcoalele domneşti profesorii — greci. Negoţul din toată ţara era în 
mânile grecilor ...
Vocea 20  şi puterea boierilor români se pierdeau în acel torent de straini ce inundaseră ţara. 21 
Toate acestea sunt scrise de un martor ocular, de un om ce era în vârsta * a putea vedea lucrurile, de adiutantul 
lui Tudor, care nu era amic al boierilor, precum nici Tudor nu era.
 9r       Şi la acest torent de inundaţie era să reziste cine? Un 22  Brâncovean , un Bălean , un Ştirbei, un Dudesc , trei 
Goleşti, patru Filipeşti , un Cornesc , doi Creţuleşti  23 , doi Văcăreşti — peste tot cinsprezece inşi. La  24  acest număr 
erau reduşi boierii mari în Ţara  25  Românească, restul în rangul întâi erau deja venetici  26 .
Nu e nedrept a pretinde  27  ca cinsprezece inşi să fi făcut ceea ce ţara întreagă n-a putut face pân-în ziua de azi? 
Apoi de la 1821 şi până azi munca imensă a poporului românesc a fost o luptă continuă în contra acestor elemente şi cu 
toate acestea la ce am izbutit? Şeful partidului liberal, poreclit şi naţional, un grec, cei mai mulţi din membrii acelui 
partid sunt venetici  28  [în] tribunale  29  şi-n 30  administraţie greci, în armată greci, profesori greci, samsari , negustori, 
arendaşi greci, şi aşa in infinitum. În sfârşit am ajuns să le romanizăm limba — le-am botezat pielea pe românie. Dar 
ceea ce desperăm de-a le schimba vrodată este caracterul de ipocrit şi de trădător. Constatăm cu adevărată  10 r  mândrie 
că între trădătorii militari || de la 11 fevruarie n-a fost mai 31  nici un român, că toţi aciia erau greci, începând cu fiul 
făclierului grec de la Botoşani. Noi [î]l credem pe român capabil de cruzime, de hoţie  32  la drumul mare, de trădare nu-
l credem capabil. Bandiţii răsăriţi din ţărânul român au fost cavaleri.
Daca în privirea limbei a fost cu putinţă minunea ca geniul asimilant al graiului romanic să farmece * şi pe 
aceste stârpituri , încât să-şi uite păsăreasca afemeiată şi scârboasă , în privinţa caracterului suntem învinşi  33 .
Degeaba marele adevăr a lui Darwin se dovedeşte a fi absolut în privirea aceasta  34 . Individul organic e după el 
rezultanta a două puteri opuse, principiul moştenirii, prin care calităţile şi defectele trec asupra urmaşilor în mod fatal şi 
[atât ] de  35  complet pe cât se 
poate, şi principiul adaptabilităţii , prin care individul cată a-şi câştiga calităţile ce i le impune mediul nou.
Rasa aceasta însă e  36  veche, străveche, şi nu se mai poate adapta. Ea nu poate decât 11 r  discompune şi nimic 
alt. De aceea nici aristocraţie, nici armată, nici biserică, nici drept consuetudinar, nimic nu i-au putut rezista ; au căzut 
ca apa tare pe metalul vârtos al caracterului român şi l-au discompus. De aceea instinctiv le-a trebuit Domn străin, un 
Domn care să încline a crede că în adevăr C.A. Rosetti şi   37  Pherekydes sunt români, un  38  Domn care să nu-şi 
cunoască poporul, să nu ştie cine-l esploatează, care să crează că e ca-n Germania, unde şi popor şi clasele de sus sunt 
germane. Un Domn român ar fi putut, Doamne fereşte, să spânzure pe milionarii răscumpărării, să nu   39  aprobe 
Cernavoda chiustenge , să nu încarce ţara lui saracă într-o noapte cu un sfert de miliard datorie către compania 
Stroussberg. Un Domn român i-ar fi putut [bate] la tălpi şi dumnealor sunt obraze subţiri; vor să fure fără să le poată 
face nimeni nimic, vor să 'nşele şi să treacă de oameni cinstiţi. Asta-i în 40  definitiv cauza pentru care aceşti oameni au 
fost pururea duşmanii domniilor române  41 .
 
1. după E[a] şters 2. după gheboşi şters 3. după până ce vor ajunge toţi să-şi îngroape hoiturile fără, preot ca cânii şters 4. 
după. idioţi  şters 5.  şters în text şi lăsat  ne]nlocuit  6. deasupra lui al celui  şters  7.  deasupra lui pornoboschiile  şters. 8. 
supraintercalat 9. după înfrânge în sf[îrşit ] şters  10. după vechi şters 11. după desfii [nţat ] şters  12. după adu[nării ] şters 13. 
după sodomiţi şters 14. după ţară şters 15. după domnia lui şters 16. după la 1818 şters 17. după mur[it ] şters 18. după mulţime 
şters 19. după t[rebuia ] şters 20. după Foarte puţini boieri români erau în clasa I şters 21. în ms . ţară, poate din intenţia de a se scrie 
iniţial în ţară 22. după Radu Golescu, Grigorie Brâncoveanul , Constantin Creţulescu, Barbu Văcărescu, Dumitraşcu Racoviţă , 
Istrate Creţulescu, Constantin Bălăcescu, Grigorie Filipescu, Grigore Băleanu, Iordache Slătineanu, Constantin Dudescu şters 23. doi 
Creţuleşti supraintercalat 24. după Atâţia şters 25. după România şters 26. după greci şters 27. deasupra lui din partea lui Tudor 
şters 28. de la cei mai mulţi supraintercalat 29. după trib[unale ] şters. 30. după şi a[dministraţie ] şters 31. după decât poate unul 
şters 32. după hoţie şters 33. după învinşi şters 34. în privirea aceasta supraintercalat 35. după o pată de cerneală ce face cuvântul 
ilizibil 36. însă e supraintercalat 37. C. A. Rosetti şi supraintercalat 38. după şi şters 39. după închidă pe cei ce cumpără şters 40. 
după cau [za ] şters 41. pe marginea albă din dreapta, la mijloc, Eminescu a notat, cu alt scris, Odată Domnul era cel dendâi boier 
din ţară — azi e cel dendâi străin
 
 
CONVIVII D-LUI C. A. ROSETTI
 
2264
 
Dintre convivii , în număr de vro  1  trei sute, cari au serbat aniversara a douăzeci 218 r  şi cincea a activităţii 
,,Românului" vom cita numai majoritatea 2  numelor, lăsând afară numele în adevăr româneşti sau acele ca Ghica, 
Cantacuzino ş.a., cari sunt de două - trei sute de ani în ţară, din vremea celor din urmă Basarabi sau Muşatini, ca să se 
vază în adevăr cari sunt elementele determinante ale României. La un banchet dat în onoarea d-lui C.A. Rosetti s-a  3  
adunat desigur tot ce e determinant în ţara noastră. Amintim anume pentru cititorul mai naiv că există   4  nume cu 
terminaţii româneşti a căror proprietari nu sunt nimic mai puţin decât români.
Cităm după „Românul":
 
E. Caligari, general Angelescu (grec), Gr . Filitis, Alex. Giani, Davila || Dim. Cariagdi, Vintilă  219 r  Rosetti, Emil Costinescu 
(recte Harama, armeano - german ), Frederic Dame, Mircea Rosetti, E. Carada, Xantho, Derussi, Cerlenti, Chrisoveloni, Ioanidi , 
Muller, Elias, Papazolu , N. Ioanidi , Levy, Ascher, Nedelcovici , Cristescu , Opplar , || I. Nacu, G. Rietz, Oppler 6 , Grabovski , 
Şt. Velescu, C. Panaioti, Buchholzer ,  220 r  Stelorian, Marghiloman, Procopiu Dimitrescu (armean), Al. Lapati, Eliad 6 , El. Lapati, 
C. Dimitriadi, Villacros, Pascaly, Verussi, Eustaţiu, Gobl || Pandrav (bulgar), V.A. Urechiă (recte Popovici, malorosian ),  221r  din 
cauze cronice numit Urechia. S-a mai numit şi Alexandrescu şi V. Alecsandri ş.m.a., Fundescu (pretinde a fi bosniac; lumea zice 
ţigan), Serurie (vezi Kollekţiune de poezii neogreceşti), Flevas, Dr. Sergiu, Arghiropol, Halfon, Culoglu, Schina, Perticari, Minovici 
, Papazu , Gr . Ventura, Dr. Severin (recte Bosnagi; nu ştie româneşte), C. Arion, Caramanlâu , Cavadia, C.C, Arion, Muntureanu 
(recte Goldenberg , izraelit, || Vermont (recte  222r  
Grunberg, izraelit), Ciurnea (recte Schwartz, izraelit), Sim. Mihălescu (recte Hagi-Ivat, bulgar), Hilel Manoach7, D. Pandrav, Nacu, 
Economu 8, Dendrino, Pruncu (armean) 8, Zenide, Crătunescu, Vlădescu8, Djuvara, Pilidi. Balasan (armean)8, Ractivanu, Eraclidi, 
Calerghi, Lazardi, Mavrius, Enciulescu (bulgar; nu ştie româneşte), Zaharidi, Dancovici, Pencu, Staicovici, Radovici.
 
223 r Nume de provenienţă obscură sînt tot pe-atîtea; dar evident neromâneşti. Nume însă drept româneşti le poţi număra 
pe degete:  Sturza, Fălcoianu, Moroianu, Berindei,  Văcărescu, Olănescu, Mirescu, Hârdău, Cornescu, Băicoianu, 
Bozian, Grădişteanu, Porumbescu, Mârzescu, Mănescu, Laurian.
 
1. după trei şters 2. după numele şters 3. după a f[ost de faţă] şters 4. după numele şters 5. sub N. Carapati şters 6. după Al. 
şters 7. sub Marcovici (albanez) şters 8. intercalat ulterior
 
[„D. N. BASSARABESCU . . ."]
 
2264
 
236 r     D.N. Bassarabescu, după ce i-am spus categoric 1 că minte pur şi simplu, mai are naivitatea de a ne întreba în ce 
privire minte: în privirea originei sau a localităţii? D.  2  N. Bassarabescu minte pur şi simplu în amîndouă privinţe. 
Cititorii ne vor ierta tonul 3 faţă cu asemenea indivizi cari, după ce primesc o lovitură de picior, mai 4 au naivitatea de-a 
cere o 5 a doua şi cari nici nu sînt în stare a pricepe că după afirmarea noastră 6 că ,,minte pur şi simplu" un 7 răspuns 
prin presă nu mai e de cuviinţă.
 
1. deasupra unui cuvînt şters indescifrabil 2. după Minte în amîndouă şters 3. după daca faţă cu oameni cari şters 4. după au 
şters 5. supraintercalat  6. iniţial o a doua, făr-a înţelege 6. iniţial făr-a înţelege că prin declaraţia [noastră]   7. după nu i s-ar mai fi 
cuvenit să ne facă  şters
 
[„SE VEDE CĂ D. N. BASSARABESCU . . ."]
 
2264
 
237 r     Se vede că d. N. Bassarabescu are răbdarea lui Hristos. Cînd [î]i tragi o lovitură de picior mai cere ş-a doua. 
După ce i-am spus că ,,minte pur şi simplu" în privire-ne mai cere să-i esplicăm în ce privire minte: în privirea originei 
ori a localităţii?
Minte pur şi simplu în amîndouă privirile.
Cerem iertare cititorilor noştri, dar faţă cu asemenea oameni nu ne rămîne alt ton de întrebuinţat.
 
 
SPORUL POPULAŢIUNII RURALE ÎN ANUL 1877
2270
64r 
-
Dîmboviţa
1391
 
Mehedinţi
                303
 
R. Sărat
1238
 
Iaşi
                266
 
Teleorman
1204
 
Argeş
                167
 
 
17458
 
Muscel
                103
 
 
4869
 
Putna
                  99
 
 
 
 
Roman
                  47
 
 
 
 
Tutova
                  20
 
 
 
 
 
              4869[-]
 
 
 
 
 
                  1957
 
 
 
 
 
2912: 20 =145
 
 
1859
5 200 000[-]
23 ani
20 000 [X]
65 r
 
 
       4 425 000
 
                 23
 
 
 
          775 000
 
          60 000
 
 
 
 
 
        40 000
 
 
 
 
străini
        460 000
 
 
Evreii
 
Urbani
Rurali
 
Urb.
Rur.
 
Argeş 2
21
—
Dorohoi 
22
91
 
Bacău
122
129
Fălciiu 
62
59
 
Botoşani
-76
88
Gorj 
-1
0
 
Brăila
71
—
Ialomiţa 
0
1
 
Buzău
35
—
Iaşi 
540
32
 
Covurlui
37
30
Ilfov 
224
3
 
Dîmboviţa
3
1
Mehedinţi 
23
—
 
Dolj
32
—
Muscel
—
—
 
 
Urb.
Rur.
 
 
 
66r
Neamţu
72
66
 
 
 
 
Olt
4
—
 
 
 
 
Prahova
34
—
 
 
 
 
Putna
53
54
 
 
 
 
R. Sărat
24
11
 
 
 
 
Roman
93
47
 
 
 
 
Romanaţi
3
0
 
 
 
 
Suceava
31
76
 
 
 
 
Tecuci
5
43
 
 
 
 
Teleorman
4
-
 
 
 
 
Tutova
73
40
 
 
 
 
Vîlcea
2
—
 
 
 
 
Vaslui
31
74
 
 
 
 
Vlaşca
2
1
 
 
 
 
1. deasupra lui R. Sărat şters 2. după Bacău şters
 
[PE MALUL NOSTRU DUNĂREAN..."]
 
2264
10. Ialomiţa
2459
 
14. Covurlui
 
923
 
5. Dorohoi
 
1126
 
 
Buzău
2407
 
 
Fălciiu
 
742
 
 
Suceava
 
431
 
 
Prahova
2162
 
 
Bacău
 
480
 
 
Botoşani
 
268
 
 
Ilfov1
2011
 
 
Neamţu
 
463
 
 
Gorj
 
77
 
 
Vlaşca
1712
 
 
Olt
 
430
 
 
R. Vîlcii
 
55
 
 
Brăila
1469
 
 
Vaslui
 
424
 
 
 
 
1957
 
 
Dolj
 
1405
 
 
Tecuci
 
405
 
 
 
 
 
 
459
 
Pe malul nostru dunărean nu vi se poate da nimic, pentru că totul e al vostru. 309r Ori aţi inventat poate cestiunea izraelită 
din nou, ca să puteţi zice că, vi se fac concesii în privirea aceasta? Ori cestiunea averilor furate de greci, cari au zburat din ţară 
de-o
lovitură de picior a lui Cuza Vodă ? Ori veţi inventa alte istorii şi mai subţiri în conivenţă cu pretinsul adversar, care pe sub 
mână vă e amic?
Noi am spus-o şi o repetăm   1 : pe cât timp consîngenii 2  noştri nu se vor bucura peste hotară de drepturi egale cu 
celelalte naţionalităţi mai mici la număr, pe  3  atâta timp Austro-Ungaria e o putere străină, foarte străină pentru noi, egal de 
străină cu altele, vecine ori depărtate. Impopulară , imposibilă chiar va rămânea o învoială, oricât de strâmbă , pe câtă vreme 
suntem batjocoriţi în sângele , în legea, în limba noastră.
 310 r      Şi în sângele nostru românesc, nu în de alde Pherekydis, Giani, Carada etc., în limba noastră românească, nu în 
păsăreasca voastră, în poporul nostru istoric aşa cum l-a făcut Dumnezeu.
Atunci când naţionalitatea română de dincolo va avea libertatea ei de dezvoltare intelectuală şi materială nu va mai fi 
silită de-a vorbi tătarăşte , ci-şi va avea partea de soare şi de lumină, atunci abia monarhia vecină încetează de-a fi străină pentru 
noi ; atunci numai am  5  cunoaşte ca deviza viribus unitis  6 , plutitoare pe Dunăre, cuprinde în ea şi puritatea rasei 7  române, 
pusă  8  cu dragă voie şi cu demnitate  9  omenească în serviciul monarhiei. Atunci poate că nu numai soarta noastră, dar a 
Orientului întreg ar fi pe  10  de-a pururea hotărâtă .
Noi se 'nţelege că nu vorbim aci de împăratul. Împăratul dă zilnice dovezi că iubeşte  311 r  în mod || egal toate popoarele 
sale. Dar elementele determinante nu sunt concentrate   11   toate în monarh. Gusturi de predominare, de deznaţionalizare 
zădărnicesc ţinta vieţii sale de a-şi vedea toate popoarele mulţumite . Acele elemente determinante cată să recunoască care e 
răul, un  12  rău ce nici se poate vindeca decât din iniţiativa monarhiei, de vreme ce noi n-avem nici un  13  drept de a ne amesteca 
în afacerile ei interioare 14 .
Dar tot astfel nu are nici Austro-Ungaria dreptul de-a se amesteca acolo unde începe teritorul nostru şi întrebuinţarea 
Dunării, după cum e regulată prin tractate.
Lunecînd  15  pe calea ,,învoielii strîmbe" în aceea a ,,judecăţii drepte", nu facem decât să devenim obiectul unei vechi 
rivalităţi ce exista în Orient, fără meritul măcar de-a o fi provocat în interesul 16  conservării noastre naţionale.
 
1. după rep [etăm ] şters 2. deasupra lui conaţionalii şters 3. după decât şters 4. după lim[ba] şters 5. după putem apoi ne-ar fi 
indiferent şters 6. după uni[tis ] şters 7. după po [porului ] apoi r[asei ] şters 8. după dată şters  9. Cu demnitate deasupra lui pe treapta şters 
10. după pe şters 11. după con[centrate ] şters  12. după ce se opune şters  13. deasupra lui un şters   14. urmează nici ea într-ale noastre 
şters 15. după Pe calea concesiilor şters   16. după în propriul nostru [interes] şters
 
 
[„CA SĂ REZULTE CEVA ..."]
 
2264
 
 238 r      Ca să rezulte ceva de-aci 1  puterea vecină va trebui să mănţie miniştri şi deputaţi în Bucureşti pe lacheii pe cari i-a 
decorat şi cărora le-a dat titluri. Voiţi bună înţelegere, domnule conte? Bună înţelegere voim şi noi. Dar naţia românească are o 
singură şiră a spinării şi un singur creier. Ceea ce se întâmplă dincolo ne doare pe noi; orice injurie făcută naţionalităţii noastre 
dincolo e o injurie asupra  2  sângelui şi numelui nostru. Nu cuceriri urmărim sau am urmărit vrodată, căci nu suntem nebuni, ci 
oameni în toată firea şi-n toată mintea. Dar voim respect pentru poporul românesc pretutindenea unde se află, şi nu ne este amic 
acela care se preface a măguli susceptibilitatea locală a statului român, dar dincolo loveşte în susceptibilitatea mare şi energică 
a întregului popor romanic din Răsărit 3 .
 
1. ceva de-aci deasupra unui cuvânt indescifrabil şters 2. după pentru sângele şi numele nostru şters 3. a întregului popor românesc 
deasupra lui a întregei latinităţi din Orient şters 
[„VULPEA LUI DONICI..."]
460
 
2264
 
Vulpea lui Donici a venit odată în adunarea generală convocată de regele leu, 353r   îmbojorată la cap şi legată la gât .
— Ce ai, o întrebă prietenul lup , pare ca nu ţi-i tocmai bine?
— Ce să am, vere lup? Am avut un  1  conflict, daca conflict s-ar putea numi, o ne-nţelegere , o gratuită presupunere din 
partea unui vecin.
— Te-o fi bătut, maică, zise lupul.
— Aş! nu. Esplicări france şi conforme realităţii s-au dat şi ne 'nţelegerea a dispărut.
O 2 , eufemism! Tu faci din negru alb şi din alb negru, tu faci din o injurie . . . o mică neînţelegere, tu faci din o ruşinoasă 
umilire, din  3  târârea pe pământ a unor  4  târâtoare , o esplicare . . . francă!
Dar oare ce ton ar fi trebuit să aibă scuzele de patru ori emendate şi adaose ale cabinetului  354r  Brătianu, pentru a merita 
şi din  5  partea ,,Românului" epitetul de umilire, pentru a înceta de-a fi numai  6  o esplicare francă? Se găseşte în limbajul 
diplomatic o coardă şi mai jos pe care d. Stătescu şi-ar fi putut miorlăi  7  jalnicele păreri de rău?
Şi toată această, umilire pe ţară, toată îngenunchearea aceasta numai pentru a rămânea la putere! Suntem de mai nainte 
siguri că daca, în faţa conflictului deschis, ministeriul şi-ar fi reparat greşala prin retragere nici un urmaş al lui  8  n-ar fi fost 
obligat de-a coborî atât de jos pe scara espresiilor de impotentă  9  linguşire precum au făcut-o roşii. Astăzi ling mâna pe care 
vreau s-o muşte. Şi daca ar linge-o ei înşii n-ar fi nimic. Dar îngenunche ţara la acest act de estremă umilinţă  10 .
 
1. după o mică neînţelegere apoi neînţelegere şters 2. după Dar prea eşti umflată la cap. Sufăr d'o vreme 'ncoace de gâlci şters 3. 
după care se răsfrânge asupra ţării întregi o esplicare francă, conformă realităţii şters  4. după un[or] şters 5. după p[artea ] şters 6. după o 
esplicare şters 7. iniţial: şi-ar fi miorlăit ; putut supraintercalat 8. după d[l-ui ] şters 9. după ling[uşire ] şters 10 urmează de estremă 
renunţare la orice demnitate şters
 
 
[„O, EUFEMISM!..."]
 
2264
 
O, eufemism! Fericirea nerozilor şi scăparea viclenilor , cine te-a inventat a inventat  178r  forma în care se 'mbracă 
laşitatea omenească, lipsa de convingeri limpezi, felonia. 
 
 
 
CU PATERNITATE INCERTĂ 
461
[„ESPOZIŢIA INDUSTRIALĂ ..."]
 
Espoziţia industrială a societăţii Concordia Română nu rămâne deschisă decât în cele dendâi opt zile ale lunei ianuarie 
1881. Deşi modestă ca toate începuturile, deşi deschizându-se într-un timp în care concurenţa fabricatelor străine a desfiinţat 
vechea industrie de casă a poporului nostru, ea totuşi cuprinde unele elemente preţioase cari o fac vrednică de-a fi vizitată de 
publicul capitalei. Ceea ce credem că merită toată atenţia sunt obiectele manufacturate, de-o confecţie curat europeană şi 
capabile de-a susţine concurenţa manufacturii străine. In această privire am putea releva mai cu seamă încălţămintele şi 
pălăriile. Amândouă ramurile, deşi nu bat la ochi prin o mulţime extraordinară de obiecte expuse, se disting însă prin extrema 
îngrijire şi prin eleganţa cu cari sunt lucrate exemplarele . Din natura obiectelor expuse se poate constata că meseriaşul român 
are o înclinare hotărâtă pentru lucrări de lux. Rezervându-ne plăcuta datorie de-a reveni cu de amăruntul asupra expoziţiei şi de-
a lua pe rând deosebitele categorii de obiecte espuse, ne mărginim până atunci a repeta invitarea ca publicul să profiteze de 
scurtul timp cât mai rămâne deschisă, pentru a o vizita. Datorită unei lăudabile iniţiative private, ea suferă în adevăr de scăderile 
întreprinderilor de asemenea natură, de mărginirea mijloacelor pecuniare cari i se puteau pune la dispoziţie, de restrângerea 
*** 1 , de lipsa de estensiune a propagandei ce se putea face pentru ea. Dar, abstracţie făcând de aceste scăderi naturale, ea totuşi 
ne dă un tablou aproximativ de ceea ce-ar putea deveni industria în România dacă s-ar bucura de-o legitimă protecţie faţă cu 
producte similare străine.
 
[1 ianuarie 1881]
 
 
PARLAMENTUL ENGLEZ
 
Iată discursul reginei prin care s-a deschis Parlamentul englez:
 
Milorzilor şi Domnilor,
 
V-am chemat mai curând decât de obicei de la afacerile D. V. pentru că afaceri de o urgenţă particulară reclamă examinarea D.V. 
Relaţiunile mele cu puterile străine continuă a fi amicale. Cestiunea sulevată în privinţa frontierii dintre Turcia şi Muntenegru s-a rezolvat. 
Acum puterile au început negocieri cu scop de-a determina linia de frontieră între Turcia şi Grecia. Câteva clauze importante din Tractatul 
de Berlin cari au rămas neîmplinite continuă a fi obiectul atenţiunii mele celei mai serioase.
O revoltă în Transvaal întâmplată de curând mi-a impus datoria de-a lua măsuri pentru prompta restabilire a autorităţii mele şi-a 
făcut să se lase la o parte pentru un timp orice proiect cu scop de-a asigura colonilor europeni acel deplin control asupra afacerilor lor locale 
ce doream să i-l  confiem  fără a prejudeca interesele populaţiilor indigene. Regret că războiul se continuă în  Basutoiand  , cu toate 
sforţările guvernului colonial de la Cap. Voi simţi o mare satisfacere dacă se va prezenta o bună ocazie pentru mine de-a lucra prin mijloace 
amicale spre a restabili pacea. Războiul din Afganistan s-a terminat şi afară de trupele din Candahar toată
___________
 1  Text ilizlbil din cauza, deteriorării ziarului. 
armata a fost rechemată dincoaci de frontiera Indiei. N-am intenţia de-a face permanentă ocuparea Candaharului, dar situaţia 
încă puţin sigură a ţării şi dificultatea de-a stabili un guvern indigen m-au forţat de-a amâna rechemarea armatei ce ocupă  
poziţia în cestiune.
Vi se vor prezenta documentele privitoare la diferite subiecte la cari am făcut aluzie, precum şi corespondenţa relativă 
la bugetul armatei din India. Domnilor din Camera Comunelor, bugetul anului viitor va fi în curând elaborat şi prezentat D. V.  
Milorzilor şi Domnilor, s-a putut constata o ameliorare graduală , dar puţin rapidă , ce e drept, a comerţului ţării şi putem 
spera pentru acest an venituri mai mari decât am crezut la început. Prevestirile ce vi le-am făcut despre o micşorare a mizeriei 
din Irlanda s-au realizat graţie unei recolte abundente , însă regret a vă spune că condiţiunea socială a ţării a primit un 
462
caracter alarmant . Crimele agrarie au fost mult mai numeroase ca în anii trecuţi. Atentatele în contra vieţii oamenilor nu s-au 
comis în proporţia celorlalte delicte, dar pot adauge că, spre a proteja persoanele, s-au făcut sforţări fără precedente cu 
concursul poliţiei sub direcţiunea puterii executive. Am a semnala şi alte inconveniente, cari iau proporţiuni şi mai mari. În 
ceea ce priveşte aceste fapte regretabile justiţia a fost pusă în imposibilitate de - a - şi procura probe şi astfel s-a stabilit în 
diferite părţi ale ţării un sistem întins de terorism ce a paralizat aproape în mod egal exerciţiul drepturilor particulare şi  
împlinirea datoriilor civile. În faţa unei stări de lucruri noi din diverse importante puncte de vedere şi, apoi, lipsindu-mi 
precedentele după care să mă pot conduce, am crezut de cuviinţă de-a uza de puterile ordinare pe cari legea mi le conferă  
înainte de-a cere altele noi. Însă demonstraţiunea insuficienţei lor, ce rezultă deplin din situaţiunea actuală a ţării, mă  
determină a vă face cunoscut că vi se vor prezenta propuneri având de obiect să-mi conferiţi puterile adiţionale necesare ***  1  
ci şi a face ca supuşii mei să se bucure de protecţia vieţii lor, a proprietăţii şi a libertăţii lor de acţiune. În privinţa 
obligaţiunilor primordiale de care am vorbit doresc, ca şi în trecut, a urmări supresiunea nemulţumirilor şi opera progresului 
legislativ , în Irlanda ca şi în Marea Britanie. Actul agrariu de la 1870 pentru Irlanda a fost sorgintea unor mari binefaceri. 
Fără a diminua importanţa sau a tulbura fundamentul proprietăţii, cu toate acestea din unele puncte de vedere şi mai ales sub  
influenţa anilor răi din urmă, protecţiunea acestui act n-a fost suficientă fie în Ulster , fie în alte provincie. Vă recomand 
dezvoltarea progresivă a acestor pricipie conform cu trebuinţele Irlandei întru cât priveşte relaţiunile proprietarului [şi ale] 
posesorului şi făcând sforţări eficace spre a da, graţie achiziţiilor de pământ , la o parte mai mare de populaţie un interes 
permanent pentru proprietatea solului. Această legislaţie va cere, pentru scopul propus, ca toate obstacolele ce provin din 
restricţiunile relative la dreptul de proprietate să fie înlăturate şi în acelaşi timp să se acorde o securitate convenabilă 
intereselor angajate. Vi se va supune un proiect de lege relativ la înfiinţarea unei admnistraţii de comitate în Irlanda bazată pe 
principiul reprezentativ şi tinzând prin redactarea sa la un scop îndoit, de-a confirma controlul poporului asupra cheltuielilor 
şi a satisface o necesitate şi mai urgentă a dezvoltării obiceiurilor de autonomie locală. Vi se vor supune proiecte de legi 
pentru aboliţiunea pedepselor corporale în armată şi în marină. Veţi fi chemaţi a examina oarecari măsuri tinzând la o 
reforma ulterioară a legii asupra falimentelor, precum şi un proiect pentru conservarea râurilor şi a precauţiunilor de luat în 
contra inundaţiilor ; pentru revizuirea organizării şcoalelor şi-a ospicielor subvenţinate în Scoţia; pentru renoirea legii care a 
stabilit secretul votului; în fine pentru represiunea actelor urâte de corupţie cari din nenorocire s-au comis în câteva oraşe cu  
ocazia ultimelor alegeri generale. Am încrederea că lucrările D. V., cari vor fi şi mai grele decât altă dată, vor fi conduse de 
Provedinţa divină astfel încât să realizeze fericirea poporului meu.
 
[1 ianuarie 1881]
 
 
[„SUB TITLUL BLANQUI, PIETRARU ET C-IE ..."]
 
Sub titlul Blanqui, Pietraru et C-ie ,,L'Independance roumaine" scrie următoarele:
 
Nimic mai original decât articolele apocaliptice pe care ,,Românul" le consacră de câteva săptămâni atentatului comis 
în contra d-lui Brătianu. Toată lumea a uitat această faptă a unui maniac nenorocit, care avea de complici pe nişte mizerabili 
ce nu aparţineau nici unui  partid, nici unei opinii politice din ţară. Nimeni n-a crezut că poate profita de un eveniment izolat, 
reprobat de toţi oamenii oneşti. Numai ,,Românul" singur continuă a căuta în el tot soiul de lucruri. El se 'ntreabă cine a 
încurajat pe Pietraru şi pe complicii lui la complotarea şi executarea atentatului. El apelează la toate partidele, la toţi  
cetăţenii, pentru a-l descoperi pe acel cineva, căci, zice el, societatea toată e 'n primejdie. Ce straniu spectacol! D.C.A. Rosetti, 
marele agitator, devenit om al ordinei. Când dracu 'mbătrâneşte se face sihastru . Cum, d-le prezident al Camerei, d-ta, care ai  
organizat atâtea comploturi şi revoluţii de cari te mândreşti , chemi lumea în ajutor pentru a descoperi pe instigatorii crimei 
Pietrarului? Dar n-ai nevoie să-ţi dai atâta osteneală; daca mergi să-i cauţi aşa de departe e pentru că te-ai obicinuit aşa de 
mult a trăi într-o atmosferă de agitaţie încât nu 'nţelegi că ideile subversive ce le-ai favorizat toată viaţa s-ar fi putut cândva 
întoarce contra dumitale. Toată lumea ştie că d. Brătianu şi marele pontifice din Strada Doamnei nu sunt decât unul ş-acelaş . 
Cu ce drept cer cei de la ,,Românul" ca naţiunea întreagă să se ocupe cu descoperirea unor comploturi imaginare, pe când 
ideile cari au dat naştere tuturor acestor extreme sociale sunt şi azi împărtăşite de cei
__________
 1  Pasaj ilizibil de 2 rânduri , ziarul fiind deteriorat 
463
de la ,,Românul" ? Vor poate să păstreze pentru ei monopolul comploturilor şi se 'ngrozesc de-a fi găsit trişti şi palizi 
imitatori? Am fi ademeniţi a crede una ca asta când citim ,,Românul" de miercuri 24 decembrie, în care pe de o parte se 
stigmatizează asasinatul politic, iar pe de alta se face o adevărată apoteoză lui Blanqui. Am înţelege câteva cuvinte simpatice 
din partea d-lui C. A. Rosetti în memoria unuia din coreligionarii săi politici, cu atât mai mult cu cât despre morţi şi-n faţa 
unui mormânt nu se zice decât bine. Dar cuvintele pe cari ,,Românul" le consacră lui Blanqui nu se adresează numai persoanei 
răposatului cel mai [cu] seamă ideilor lui. Judecaţi după concluzia articolului în cestiune, pe care iat-o;
 
,,Privit în întregul vieţii sale de lupte şi de suferinţe Blanqui ne apare, de departe, cu caracterul său antic, ca 
personificarea dorului arzător ce există în sufletul tuturor acelora cari suferă de inichităţile societăţii de astăzi şi cari se 
sacrifică pentru mântuirea ei, luptând în de lungul vieţei lor pentru ideile în care au o credinţă nestrămutată. El a fost dintre 
aceia cari nu au decât o idee — o idee mare — şi care păşesc la realizarea ei prin calea cea mai dreaptă, crezând că 
societatea se poate preface într-o singură zi. Chiar acei cari nu împărtăşesc ideile lor, chiar acei cari cred că trebuie trude  
multe, timp mult şi lupte îndelungate spre a îndrepta societatea şi a îmbunătăţi soarta omenirei, chiar aceia sunt siliţi a admira 
în Blanqui devotamentul fără margini şi rectitudinea unei vieţi care nu a ştiut ce e slăbiciunea."
 
Prin urmare diferenţa între cei de la ,,Românul" şi Blanqui consistă numai într-o cestiune de timp şi de oportunitate. Şi 
cei din Strada Doamnei ar suferi asemenea inichităţi din partea societăţii de astăzi şi ei ar fi gata a se sacrifica pentru  
mântuirea ei, dacă n-ar fi la putere. N-aveţi decât să recitiţi manifestul lui Pietraru şi veţi afla în el aproape textual aceleaşi 
fraze.
E din aceeaşi şcoală.
Tristă perspectivă pentru România când în ochii prezidentului Camerii viitorul ce ne aşteaptă e de a ajunge să 
practicăm ideile lui Blanqui! Cei cari găsesc că ideile fondatorului foii ,,Ni Dieu, ni Maître" sunt ideile prin cari se va reforma 
omenirea sunt astăzi la putere. Dar s-a schimbat într-un mod singular; îndopaţi şi îmbuibaţi , îngrozindu-se ei înşişi de  
mijloacele pe cari le-a întrebuinţat pentru a ajunge, cheamă azi societatea în ajutorul lor . Aceeaşi societate pe care au 
batjocorit-o , pe care au căutat şi vor căuta încă a o răsturna când nu vor mai fi în poziţia de a o esploata.
Însă opinia publică nu se mai mişcă: elucrubaţiunile ,,Românului" se citesc dând din umeri şi zicând ; ,,Ia fugi d-acolo! 
Te ştim ce poamă eşti!".
Societatea română e bolnavă, adevărat, dar boala nu vine de jos, ci de sus. Cu alte cuvinte, revoluţionarii, importatorii 
tuturor ideilor subversive, sunt la putere, pe când masa naţiunii e plină încă de idei sănătoase. Astfel cangrena nu e acolo unde 
,,Românul" are aerul de-a o căuta. N-are nevoie să meargă atât de departe pentru a găsi pe autorii morali ai atentatului. Între  
Pietraru şi apologiştii lui Blanqui nu e decât , o deosebire pe care am numi-o ierarhică . Cel dendâi a voit s-asasineze un om şi 
va fi pedepsit; cei din urmă asasinează o societate întreagă şi li se dau recompense naţionale.
 
[3 ianuarie 1881 ]
 
 
ALEGERILE ÎN FRANŢA
 
Lunea trecută era ziua fixată pentru alegerile în consiliul comunal din Paris. Pentru cele 80 de mandate cari sunt de dat s-
au anunţat 211 candidaţi, dintre cari unul, cizmarul  Gaillard  — cunoscut ca arhitect al  baricadelor  Comunei — şi-a pus 
candidatura în două cartiere deodată. Candidaţii se împart în 109 republicani, cari,  deşi partea cea mai mare este foarte radicală, 
recunosc încă cel puţin ca legitimă ordinea existentă, 58 socialişti, anarhişti sau colectivişti , 3 lucrători şi 41 reacţionari de 
toate nuanţele. Din cei 80 de membri ai ultimului consiliu municipal se prezintă 73. Se crede că mai mult de jumătate din ei vor 
fi realeşi, iar restul va fi înlocuit sau prin persoane de aceeaşi direcţiune sau prin comunarzi ca Trinquet , Protot etc. În fine, spre 
a corespunde dorinţei exprimate de domnişoara Louise Michel, în lista candidaţilor intransigenţi se află şi un răposat, anume 
Nourrit , un revoluţionar de la 1848 care în revolta din iunie a participat la omorârea generalului Brea şi, fiind deportat , a murit 
acum câţiva ani la Cayenne .
 
Ultima depeşă din Paris aduce rezultatul alegerilor municipale. Cei mai mulţi membri republicani conservatori din 
464
consiliu a fost realeşi. Nu s-a ales nici un amnistiat sau vreunul dintre foştii membri ai Comunei. ,,Aşadar Parisul e mai puţin 
roşu de cum s-ar fi putut crede", zice o foaie vieneză.
 
[3 ianuarie 1881] 
[„AM PUBLICAT ÎN NUMĂRUL TRECUT. . ."]
 
Am publicat în numărul trecut atât textul notei otomane cât şi amănunte în privinţa părăsirii proiectului de arbitraj; astăzi 
aceasta pare a fi un fapt îndeplinit. Foile din străinătate analizează circulara prin care guvernul otoman propune de-a regula 
diferendul cu Grecia prin mijlocul unor noi negoţieri ce ar fi să se deschidă la Constantinopol. Documentul acesta, cum am 
văzut, este conciliant şi a trebuit să facă o impresiune bună asupra cabinetelor; faţă cu Grecia însă tonul său este foarte energic 
şi este evident că circulara franceză a contribuit mult la această atitudine a Porţii. Negreşit că a doua zi după conferenţa din 
Berlin Poarta n-ar fi cutezat să arunce asemeni acuzaţiuni, cari în parte ar fi recăzut chiar asupra cabinetului ale căror 
rezoluţiuni păreau a justifica pretenţiunile grecilor. Cum se vede, diplomaţii turci s-au folosit de interpretarea dată de d. 
Barthelemy  1  oştile Greciei  provocate în opinia publică şi în cercurile diplomatice prin atitudinea vre [g]atului elen  . 
Protocoalele acestor conferinţe nu mai au decât o valoare curat istorică. Mediaţiunea europeană are să se exercite asupra unui alt 
teren şi poate, cum se speră, cu mai mult succes. Grecii ar face bine să-şi modereze aspiraţiunile pe cari le-au crezut consacrate 
prin deciziunile Europei. Cu cât ei vor pune mai multă încredere în bunăvoinţa puterilor cu atât ele se vor crede mai mult 
datoare a regula litigiul spre satisfacţiunea poporului grecesc.
Se crede în genere că, în cazul în care propunerea turcească s-ar primi de puteri şi s-ar deschide prin urmare la 
Constantinopol o conferinţă a ambasadorilor, tranzacţia va căuta să se facă în următorul chip: Puterile, renunţând la graniţa dată 
de Conferinţa din Berlin, şi Turcia, renunţând la graniţa stabilită prin nota turcească de la 3 octomvrie trecut, ar fi vorba să se 
găsească o linie intermediară , acceptabilă şi din partea Turciei, şi din a Greciei. Atârnă însă, precum observă foile străine, 
numai de Turcia ca această nouă graniţă să poată fi trasă de noua conferinţă. Dacă Turcia va fi cuminte, dacă va propune sau va 
admite o linie de graniţă acceptabilă , cestiunea va fi rezolvată. Dinaintea unei soluţiuni hotărâte între Poartă şi toate puterile, 
Grecia va trebui neapărat să se încline. Hotărârea aceea va avea prea mare autoritate şi Grecia va câştiga astfel fără luptă, fără 
să-şi pună existenţa într-un joc al cărei sorţ i-ar fi atunci hotărâtor nefavorabil, încât nu e de îndoit că propunerea făcută de 
Poartă, dacă numai va fi sinceră, este cea mai nemerită soluţiune a cestiunii greco - turceşti .
 
[11 ianuarie 1881]
 
 
[„ASEARĂ, DUMINICĂ . . ."]
 
Aseară, duminică, s-a reluat după câteva zecimi de ani o piesă din vechiul repertoriu al Teatrului Naţional, Aladin sau 
Lampa fermecată, cu muzica lui Wachmann , muzică de o gingăşie şi de o frescheţă ce a rezistat în mare parte anilor ce a trecut 
peste dânsa . Costumele şi punerea în scenă relativ destul de bună; execuţie mediocră.
 
[13 ianuarie 1881]
__________
 1  Text corupt: între Barthelemy şi oştile tipograful a omis un segment de text. 
[„POIMÂINE , DUMINECĂ ..."]
 
Poimâine , duminecă d. Frantz Schipek va da un concert în sala Ateneului cu binevoitorul concurs al d-rei Saegiu , al d-
lor Vasilescu , Dimitrescu, Weineter , Ferdinand , H . Schipec , Faust şi al corului Societăţii de Gimnastică (Turn — Verein ).
E o datorie din partea publicului bucureştean de a da concursul său acestui eminent artist, care, slăbit de zdruncinările 
vieţii artistice, nu poate în stagiunea aceasta să se îngajeze nicăieri, pentru că trebuie neapărat, după povaţa doctorilor , să se 
465
odihnească câtva timp.
Schipec a lucrat mult !a dezvoltarea muzicei naţionale şi azi, când are trebuinţă de ajutor, nu credem că publicul i-l va 
refuza, mai cu seamă că, abstracţie chiar făcând de numele artistului , programa acestui concert o foarte variată.
 
[77 ianuarie 1881]
 
 
[„ASEARĂ LA TEATRUL NAŢIONAL ..."]
 
Aseară la Teatrul Naţional s-a reprezentat pentru întâia oară piesele: Moartă şi vie, comedie în 3 acte, traducţie ; Scânteia 
şi Puiculiţa, comedii în cîte un act.
Abstracţie făcând de oarecari mici stângăcii , piesele au fost bine interpretate . În prima piesă d. Iulian şi d-na 
Romanescu au avut câteva momente de naturaleţă admirabile. Traducţia acestei piese ar fi putut fi mai bine îngrijită. Sfârşitul ei 
nu prea e natural; ni se pare că în franţuzeşte mai e şi actul al patrulea. Public a fost nici mult, nici puţin.
Observam numai onor[atei] direcţiuni a teatrului că Scânteia e cam obscenă .
 
[29 ianuarie 1881]
 
 
VICTOR HUGO
 
Serbarea din Paris în onoarea lui Victor Hugo s-a petrecut în cel mai strălucit mod. La această ovaţiune au luat parte 
peste 300 000 de oameni. Bătrânul poet, din fereastra locuinţei sale, a ţinut un discurs în care a ridicat în cer Parisul.
 
Te salut, Parisule , a zis Victor Hugo, oraş gingantic , nu în numele meu, căci eu sunt nimic, ci în numele tuturor cari trăiesc, 
gândesc , iubesc şi speră în această lume. Ceea ce a fost Atena pentru anticitatea greacă, Roma pentru cea romană, astăzi este Parisul 
pentru Europa, pentru America, pentru toată lumea civilizată. Astfel eu, un simplu călător, care are numai o parte a sa din dreptul comun, te 
salut, oraş sacru, cu iubire în numele tuturor oraşelor Europei şi Americei şi a lumii civilizate, de la Atena până la New-York, de la Londra 
până la Moscva şi în numele tău, Romo , şi în numele tău de asemenea Berlinule !
 
Când a făcut menţiune de Berlin vocea lui Victor Hugo se înăbuşise . El şi-a acoperit ochii cu mânile şi a început să 
plângă . Puţini şi-au putut stăpâni lacrimele.
Locul natal al poetului i-a trimis următoarea adresă:
 
Oraşul Besanşon salută cu mândrie pe poetul în care n-a mai rămas nimic uman şi al cărui geniu, după ce a creat capodopere în 
timp de şaizeci de ani, luminează mai puternic şi mai  roditor decât oricând , pe răzbunătorul crimei din decembre, pe  elocintele şi 
infatigabilul apărător al tuturor celor persecutaţi, pe apostolul a orice progres, 
pe profetul care pune tot mai aproape în vederea ochilor noştri celor transportaţi perspectiva unui viitor de fericire generală, de justiţie 
universală şi de fraternitate!
 
[21 februarie 1881]
 
 
[„CAMERA A LUCRAT . . ."]
 
466
Camera a lucrat ieri în secţiuni. Pentru astăzi sunt înscrise la ordinea zilii mai multe interpelări, între cari şi a d-lui 
Nicolae Ionescu în privinţa cestiunii Dunării. Sunt înscrise asemenea mai multe proiecte de lege de alipiri şi dezlipiri de comune 
şi de sporiri de taxe comunale, apoi proiectul de lege pentru învăţământul agricol, proiectul de lege pentru vânzarea bunurilor 
statului în loturi şi raportul comisiunii pentru cercetarea socotelelor statului pe anii 63, 64, 71 — 74. Dezvoltările celor cinci 
interpelări şi discuţiile la cari vor da loc vor ocupa desigur toată şedinţa. D. I. Ionescu a rugat biroul să pună numaidecât la 
ordinea zilii proiectul de lege pentru vânzarea domenielor şi răscumpărarea embaticurilor. D. prim ministru se asociază cu 
cererea d-lui I. Ionescu, deoarece sunt multe petiţiuni la minister din partea locuitorilor cari ar voi să cumpere locuri şi guvernul 
nu le poate da satisfacere până ce nu va fi votat acel proiect de lege. Biuroul promite a satisface cererea d-lui I. Ionescu. D. 
Ciupercescu cere ca o dată cu aceasta sa. se pună la ordinea zilii şi proiectul de lege care prevede penalităţi contra celor ce ar 
interpune numele lor la cumpărări de proprietăţi pentru a servi pe cei ce nu ar avea drept de cumpărare. Se ştie că raportorul 
acestui din urmă proiect, d. C. Cerchez , lipsea de mai mult timp în concediu ; d-sa s-a întors şi şi-a depus raportul, aşa că 
proiectele vor veni în dezbatere unul imediat după celălalt. Proiectul al cării raportor este d. C. Cerchez este propus din 
iniţiativa parlamentară.
La Senat s-a urmat ieri dezbaterea asupra proiectului de lege sanitară. D. Petre Grădişteanu a anunţat guvernului o 
interpelare asupra întârzierii promulgării proiectului modificator a art. 409 şi 410 din procedura civilă, votat de amândouă 
Corpurile.
 
[25 februarie 1881]
 
 
[„MOŢIUNEA VOTATĂ . . . "]
 
Moţiunea votată la 4 iunie în Senat căreia i-a căzut jertfă d. Slăniceanu ar fi trebuit să se întinză şi asupra altor miniştri 
de război, precum şi asupra altor cabinete prezidate de d. Ioan Brătianu în cele patruzeci de combinaţiuni de până acum.
Votul dureros prin care s-a lovit, după opinia ,,Românului", un ministru onest ar fi trebuit să lovească şi pe alţi miniştri 
tot oneşti, cari de la 1877 încoace au fost în fruntea administraţiei războiului.
Iată dar un şir întreg de furnituri cari cad sub categoria celei lovite dureros de Senat şi pe cari le recomandăm Adunărilor 
şi sub cabinetul Cernavoda — Chiustenge.
1. În anul 1877, aprilie 16, s-a contractat cu antreprenorul Stockfisch 10 000 perechi cizme. S-au primit numărul de 4093 
cu scăzământ de 2 lei sau 8 186 lei din valoarea contractului de 140 000 lei.
2. Tot în anul 1877 s-a încheiat contractul cu Littmann pentru capele , cari s-au primit cu un scăzământ de 76 bani una 
sau în total un scăzământ de 3020 lei şi 25 bani din valoarea contractului de 10 067 lei, 50 bani. 
3. În august 1877 s-a contractat cu Em . Rosenthal 15000 saci de pânză cari s-au primit cu un scăzământ de 5 bani de 
fiecare sau 750 lei din valoarea contractului de 10 200 lei.
4. În septemvrie 1877 s-au contractat cu, Mendel şi Gottlieb 20000 perechi cizme din cari s-au primit 6000 cu scăzământ 
de doi lei perechea şi 8000 scăzute cu 3 lei perechea sau în total scăzământ de 36 000 lei din valoarea contractului de 278 000 
lei.
5. În septemvrie 1877 s-a comandat (fără contract) lui M. Littmann 100 corturi ofiţereşti şi s-au primit cu un scăzământ 
de 330 lei din valoarea de 11 000 lei.
6. În decemvrie 1877 s-a contractat cu Löw 10 000 iţari, 10 000 mantale de dorobanţi, 6000 metri postav castaniu , 8000 
metri postav ser şi 5000 pături de cai. Toate acestea s-au primit în aprilie 1878 cu un scăzământ de 13 300 lei din valoarea 
contractului de 581820 lei.
7. La 22 decemvrie 1877 s-a contractat cu Em . Rosental 1662 metri postav roşu, 344 786 nasturi cari s-au primit cu un 
scăzământ de 50 bani la metru de postav roşu sau 831 lei din valoarea contractului de 33 028 lei 30 bani.
8. În mai 1877 s-au contractat cu d. Alcaz efecte In valoarea de 499 940 lei şi i s-a făcut un scăzământ de 6 720 lei 10 
bani.
9. În august 1879 s-a contractat cu Rosenthal pânză cenuşie şi civită în valoare de 55 302 lei 78 bani şi i s-a făcut un 
zăcământ de 2 105 lei.
10. Tot în august 1879 s-au contractat cu Löw postavuri colorate în valoare de 38 146 lei 98 bani şi i s-a redus cu 992 lei 
467
72 bani.
11. În ianuarie 1880 s-a contractat cu Tausig 12200 bluze în valoare totală de 73 950 lei şi s-a redus cu 8 169 lei 20 bani.
12. În noiemvrie 1879 s-au contractat cu d. Alcaz postavuri, efecte etc. în valoare de 757187 lei 75 bani. La predare , 
unele obiecte neîndeplinind  condiţiile contractului li s-au respins de comisie primirea lor. Cu toate acestea efectele au fost 
primite fără reducere.
 
[12 iunie 1881]
 
 
SUFRAJUL UNIVERSAL
 
Extragem dintr-un important articol al d-lui Emil Zola, publicat în ,,Figaro", următorul pasaj:
 
Desigur, principiul sufrajului universal părea inatacabil . E singurul utilaj al guvernului de o logică absolută.
Închipuiţi-vă o naţie ai cărei cetăţeni sunt toţi egali de înţelepţi şi instruiţi. Ei se întrunesc tot la trei sau la patru ani, 
deleagă puterea acelora dintre ei pe care îi ştim cei mai capabili de a o exercita. Nimic mai simplu în teorie, nimic mai 
omeneşte drept.
Dar răul e că teoria se slăbeşte îndată ce trece la aplicaţie. Un popor nu e o adiţie a cărei ţifre sunt toate valabile. De 
aci, dând aceeaşi valoare fiecărui cetăţean, se introduce în totalitatea cauzelor erori enorme cari viţiază operaţia întreagă. 
Într-un cuvânt , din momentul în care oamenii intervin cu nebuniile şi infirmităţile lor, logica matematică a sufrajului universal 
e distrusă , nu rămâne decât un gasis abominabil . Asta nu mai e ştiinţă, e empirism , şi încă din cele mai zdruncinate , din cele  
mai periculoase.
Iată pentru ce toate spiritele ştiinţifice ale acestui secol s-au arătat pline de ezitaţiune şi de neîncredere înaintea 
sufrajului universal. Vorbesc de filozofii noştri, de savanţii noştri, de aceia cari proced prin observaţie şi experienţă. Ei nu vor  
să ştie de absolut, studiază pe om afară din dogme şi cred că inegalitatea fiziologică nu există, că un om nu plăteşte mai mult 
decât altul, că e aici o eliminaţie continuă şi necesară aproape a unei jumătăţi din umanitate. Astfel că sufrajul universal nu 
mai e o realitate bazată pe adevăr , ci<că> devine o idealitate ce se sprijină pe concepţiunea religioasă a unei egalităţi între 
spirite. Teribilii noştri intransigenţi, ateii noştri se îndoiesc ei oare să sunt simpli catolici când cheamă la scrutin până şi idioţi 
şi guşaţi ?
Uitaţi-vă la Littré , uitaţi-vă la d. Taine şi la d. Renan , priviţi pe toţi aceia cari s-au încercat să aplice formula modernă  
a ştiinţelor noastre la politică: ei se dau înapoi dinaintea ideei de a da guvernul în mâinile naţiunii întregi, căci elementele nu  
li se par destul de hotărâte , căci observaţia şi experienţa le-au arătat inegalităţile ce produce lucrarea selecţiunii în fiecare  
popor, căci în fine ei nu vor să se arunce într-un empirism care duce drept la şarlatanismul mediocrilor şi al ambiţioşilor. 
Iată ce trebuie să se stabilească net: sufrajul universal n-are, în el nimici ştiinţific, e cu totul empiric. Cu masa 
considerabilă a alegătorilor noştri neliteraţi , cu neruşinatele traficuri ale unora şi cu prostia altora este totdeauna cu 
neputinţă a şti ce va ieşi din scrutin. Totalul operaţiunii este orişicând falsificat, niciodată adevărul nu se va obţine fiindcă este 
adevărat. Candidaţii cari merită a fi aleşi sunt reduşi a uza de aceleaşi manopere şirete ca şi candidaţii cari n-au nici un 
cuvânt a fi. Într-un cuvânt principiul superb al suveranităţii poporului dispare, nu rămâne decât bucătăria murdară a unei 
gaşte de oameni fără căpătâi cari se serve de sugrajul universal pentru a-şi împărţi ţara precum se serveşte cineva de un cuţit 
spre a spinteca un pui.
 
[2 august 1881]
 
 
[„PRINTR-O  INDISCREŢIUNE . . ."]
 
Printr-o  indiscreţiune  a oficiilor telegrafice din Ungaria sau a cine ştie cui, ziarul unguresc „Egyetertes" a ajuns în 
468
posesiunea următoarei depeşe, adresată de împăratul Rusiilor cătră împăratul Austriei:
 
Petersbourg, septembre 12
A. S. Majeste l'empereur d'autriche , Miskolez .
Le télégramme de félicitation que tu as bien voulu m'adresser ŕ l'occasion de ma fęte m'a vivement touché et je t'en 
remercie de tout mon coeur .
J'ai été trčs heureux de revoir l'empereur Guillaume , l'ami vénéré auquel nons attachent les liens communs de la plus 
intime affection 
                                                                                     Alexandre 
 
Autenticitatea textului acestei depeşe nu se contestă de ziarele oficioase. Mai contestat este însă cuprinsul unei a doua 
depeşe, pe care a adresat-o cu trei zile mai  târziu baronul Haymerle, ministrul de esterne, suveranului său. Ea ar fi  având 
următorul cuprins:
 
Contele Kalnocky [î]mi telegrafiază următoarele: D. de Giers , pe care tocmai [î]l văzui, pare foarte mulţumit de  
impresiunile reciproce ale întrevederii de la Danzig.
Împăratul Alexandru s-a întors cu sentimente întărite de liniştire şi satisfacţiune interioară.
Înţelepciunea şi neaşteptata moderaţiune a vorbelor principelui de Bismarck au făcut mai cu seamă un bun efect asupra 
împăratului şi a d-lui de Giers şi i-a liniştit prin asigurarea că-n nici o direcţiune nu urmăreşte decât scopuri pacifice. 
Împăratul Wilhelm au comunicat vorbele M. Voastre despre împăratul Alexandru rostite la Gastein şi au adaos că vede în ele  
cu bucurie o confirmare a cunoscutelor sentimente amicale ale M. V. Apostolice .D. de Giers constată că, după ce în realitate 
nu există pe terenul politicei esterioare nici o cestiune de natură de-a inspira teamă, conversaţiunea a avut de obiect mai cu 
seamă combaterea pericolului socialismului şi aci principele Bismarck a recomandat mare precauţiune şi moderaţiune în 
recomandarea de măsuri internaţionale. D. de Giers zice că cea mai însemnată lature a călătoriei de la Danzig a consistat în 
intenţia ce-o are ţarul de-a manifesta în mod neîndoielnic faţă cu toată Rusia voinţa sa de-a urma o politică conservatoare şi 
pacifică.
Haymerle
 
[16 septembrie 1881]
  
[„ASEARĂ S-A DESCHIS STAGIUNEA. . ."]
 
Aseară s-a deschis stagiunea Teatrului Naţional cu Marion Delorme .
Actorii şi-au recitat bine rolurile. Dar atâta tot. Victor Hugo desigur nu şi-ar fi recunoscut pe nici unul din personajele 
piesii sale.
Domnii Manolescu, Velescu şi Nottara sunt singurii cari au încercat să se susţie în rolurile d-lor, dar mai trebuia încă 
mult...
 
[3 octombrie 1881] 
 
BIBLIOGRAFIE
 
Cuprinde ediţiile din publicistica lui Eminescu în care se tipăresc articole din perioada 1 ianuarie — 31 decembrie 1881, 
precum şi lucrări în care se fac referiri la ea sau sînt puse la contribuţie în note şi comentarii în volumul de faţă. Bibliografia 
469
generală a publicisticii lui Eminescu se va da în ultimul volum din această secţiune.
 
I
 
1. Culegere de articole d-ale lui M. Eminescu.  Articole apărute în „Timpul" în anii 1880 şi 1881, Bucureşti, Tipo-Litografia 
E. Wiegand & C.C. Savoiu, 1891, p. 3 — 5, 11 — 13, 77 — 134.
2. Eminescu, Mihail,  Opere complecte. Cu o Prefaţă şi un studiu introductiv de A.C. Cuza. Iaşi, Librăria românească şi 
Institutul de arte grafice, 1914, p. 431 — 436, 543 — 544, 546 — 547, 568 — 588.
3. Eminescu, M., Scrieri politice. Ediţie comentată de D. Murăraşu. Craiova, Editura Scrisul Românesc, 1931, p. 263 — 297; 
Ediţia a II-a. Craiova, Editura Scrisul Românesc, [1935], p. 269 — 318; Ediţia a III-a. Craiova, Editura Scrisul Românesc, 
[1937], p. 335 — 384.
4. Eminescu M., Opere. IV. Ediţie îngrijită de Ion Creţu. Bucureşti, Editura Cultura Românească S.A.R., 1939, p. 11 — 346.
5. Eminescu, M., Opera politică. Volumul II: 1880 — 1883. Ediţie îngrijită de I. Creţu. Bucureşti, Editura Cugetarea — 
Georgescu Delafras, 1941, p. 184 — 394.
6. Eminescu, Mihai, Despre cultură şi artă. Ediţie îngrijită de D. Irimia. [Iaşi], Editura Junimea, 1970, p. 83 — 84, 86 — 89, 
209, 214 — 217, 269 — 271.
7. Eminescu, M., Scrieri de critică teatrală. Cu un studiu introductiv şi note de Ion V. Boeriu. Cluj, Editura Dacia, 1972, p. 
145 — 152.
8. Eminescu, M., Articole şi traduceri. I. Articole literare, cronici dramatice, E. Th. Rotscher, Arta reprezentărei dramatice 
(traducere). Ediţie critică de Aurelia Rusu. Introducere de Aurel Martin. Bucureşti, Editura Minerva, 1974, p. 145 — 154, 
264 — 267, 270 — 274.
9. Eminescu, Mihai, Icoane vechi şi icoane nouă (Pagini de ziar). Antologie, studiu introductiv, note şi glosar de Gh. Bulgăr 
şi Al. Melian. [Bucureşti, Editura Eminescu], 1974 p. 182 — 210.
10. Eminescu, Mihai, Scrieri pedagogice. Ediţie critică îngrijită de Mihai Bordeianu şi Petru Vladovschi cu un cuvînt înainte 
de Mihai Bordeianu. Iaşi, Editura Junimea, 1977, p, 204 — 211.
11. Eminescu, M., Fragmentarium. Ediţie după manuscrise, cu variante, note, addenda şi indici de Magdalena D. Vatamaniuc, 
Bucureşti, Editura Ştiinţifică şi Enciclopedică, 1981. 111 — 113. 142. 179, 186, 191, 192, 563.
12. Eminescu, Mihai, Economia naţională. Antologie, studiu introductiv, note şi comentarii de Vasile C. Nechita. Iaşi, Editura 
Junimea, 1983, p. 220 — 225.
 
II
 
13. Negruzzi, I., Duhring. Cestiunea evreilor. T, VI (1881), nr. 77, 6 — 7 apr., p. 2; nr. 78, 8 apr., p. 2; nr, 79, 9 apr., p. 2 — 3; 
nr. 80, 10 apr., p. 2 — 3; nr. 81, 11 apr., p. 2 — 3; RL, V(1881), nr. 1169, 5 mai, p. 2; nr. 1170, 6 mai, p. 2;  nr. 1173, 9 
mai, p. 2; nr. 1174, 10 mai, p. 2; nr. 1175, 11 — 12 mai, p. 2; nr. 1176, 13 mai, p. 2 — 3.
14. Juvenal, Eminescu gazetar politic. ŢN, I (1911), nr. 2, 15 nov., p. 157 — 158.
15. Maiorescu, Titu, Critice 1866 — 1907. Ediţie completă. Volumul III. Ediţia a II-a a Institutului Minerva. Cu un Adaos. 
Bucureşti, Institut de arte grafice şi editură Minerva, 1915, p. 31 — 32.
16. Negruzzi, T., Amintiri din ,,Junimea". Bucureşti, Editura Viaţa Românească, [1921], p. 141.
17. Ibrăileanu, G., Spiritul critic în cultura românească. Ediţia a II-a. Iaşi, Editura Viaţa Românească, 1922, p. 153 — 192; 
Ediţie selectivă, introducere, note şi tabel cronologic de Const. Ciopraga. Iaşi, Editura Junimea, 1970, p. 119 — 142; Mihai 
Eminescu. Studii şi articole. Ediţie îngrijită, prefaţă, note şi bibliografie de Mihai Drăgan. Iaşi, Editura Junimea, 1974, p. 
29  — 54; Opere I. Ediţie critică de Rodica Rotaru şi Al. Piru. Prefaţă de Al. Piru. Bucureşti, Editura Minerva, 1974, p. 102 
— 126.
18. Lovinescu, E., Istoria civilizaţiei române moderne. II. Forţele reacţionare. Bucureşti, Editura Ancora, [1925], p. 139 — 
153; [Ediţia a II-a]. Ediţie, studiu introductiv şi note de Z. Ornea. Bucureşti, Editura Ştiinţifică, 1972, p. 298 — 305.
19. Maiorescu, Titu, Istoria contemporană a României (1866 — 1900). Bucureşti, Editura Librăriei Socec & Co. S. A., 1925, 
p. 104 — 206.
20. Gh. B.-D. [G. Bogdan-Duică], Eminescu la „Timpul". BME, II (1931), nr. 7, p. 121 — 122.
21. Călinescu, G.,  Viaţa lui Mihai Eminescu. Bucureşti, Editura Cultura Naţională, [1932], p. 367 — 375; Ediţia a IV-a 
revăzută. Bucureşti, Editura pentru Literatură, 1964, p. 277 — 282.
470
22. Murăraşu, D., Naţionalismul lui Eminescu. [Bucureşti], Editura Bucovina I. E. Torouţiu, [1932], p. X-XXXIV.
23. Torouţiu, I. E., Studii şi documente literare. Vol. IV. ,,Junimea". Bucureşti, Institutul de arte grafice Bucovina, 1933, p. 139 
— 140.
24. Călinescu, G., Opera lui Mihai Eminescu. I. Filozofia teoretică, Filozofia practică. Bucureşti, Editura Cultura Naţională, 
[1934], p. 92 — 222; Opere 13. Opera lui Mihai Eminescu (2). [Bucureşti], Editura Minerva, 1970, p. 125 — 223.
25. Iorga, N., Istoria literaturii româneşti contemporane I. Crearea formei. Bucureşti, Editura Adevărul, 1934, p. 124 — 166.
26. Torouţiu, I. E., Studii şi documente literare. Vol. V. ,,Junimea". Bucureşti, Institutul de arte grafice Bucovina, 1934, p, 122 
— 123.
27. Călinescu, G., Opera lui Mihai Eminescu. II. Cultura. Descrierea operei. Bucureşti, Fundaţia pentru Literatură şi Artă, 
1935, p. 5 — 129; Opere 12. Opera lui Mihai Eminescu (1). [Bucureşti], Editura pentru Literatură, 1969, p. 337 — 523.
28. Călinescu, G., Opera lui Mihai Eminescu. V. Analize. Eminescu în timp şi spaţiu. Bucureşti, Fundaţia pentru Literatură şi 
Artă, 1936, p. 299 — 311; Opere 13. Opera lui  Mihai Eminescu (2). [Bucureşti], Editura Minerva, 1970. p. 556 — 566.
29. Maiorescu, T,, Însemnări zilnice. Publicate cu o introducere, note, facsimile şi portrete de I. Rădulescu-Pogoneanu. I (1855 
—  1880). Bucureşti, Editura Librăriei Socec & Co, S.A., [1937], p. 331 — 332, 339.
30. Cioculescu, Şerban, Ziaristul. RFR, VI (1939), nr. 7, 1 iul., p. 118 —  133.
31. Cioculescu, Şerban, Viaţa lui I. L. Caragiale. Bucureşti, Fundaţia pentru Literatură şi Artă, 1940, p. 127 — 129, 246 — 
249; Ediţia a II-a revăzută. [Bucureşti], Editura pentru Literatură, 1969, p. 95 — 97, 204 — 207.
32. Huşanu, Ionel, Eminescu şi Kogălniceanu. VRE, XV (1943), nr. 685, 7 febr., p. 5.
33. Pop, Augustin Z. N., Contribuţii documentare la biografia lui Mihai Eminescu. [Bucureşti], Editura Academiei Republicii 
Populare Române, 1962, p. 383 — 416.
34. Ciurdariu, Mihai, Eminescu şi gîndirea filozofică. RF-2, XI (1964), nr. 2, [mart. — apr.], p. 139 — 155.
35. Mureşanu, Camil, Patriotismul lui Eminescu. ST, XV (1964), nr. 5 — 6, mai — iun., p. 26 — 29.
36. Ghelase, Ion, Publicist economic. VE, II (1964), nr. 24, 12 iun., p. 16.
37. Vatamaniuc, D., Călătoriile lui I. Creangă la Bucureşti. GL, XII (1964), nr. 51, 17 dec., p. 11.
38. Massoff, Ioan, Eminescu şi teatrul. [Bucureşti], Editura pentru Literatură, 1964, p. 153 — 167.
39. Creţu, I., Pseudonime şi semne convenţionale folosite de Eminescu. RITL, XIV (1965), nr. 1, [ian. — mart.], p, 197 — 
201.
40. Dragomirescu, M. I., Publicistica lui Eminescu. LL, IX (1965), p. 109 — 131.
41. Creţu, I., Mihail Eminescu. Biografie documentară. [Bucureşti], Editura pentru literatură, 1968, p. 231 —  370.
42. Vatamaniuc, D., Ioan Slavici şi lumea prin care a trecut.  Bucureşti, Editura Academiei Republicii Socialiste România, 
1968, p. 78 — 79, 208 — 229, 379 — 395.
43. Bucur, Marin, C.A. Rosetti. Mesianism şi donquijotism revoluţionar. Bucureşti, Editura Minerva, 1970, p. 393 — 428.
44. Netea, Vasile, C. A. Rosetti. Bucureşti, Editura Ştiinţifică, 1970, p. 334 — 336.
45. Bulgăr, Gh., Momentul Eminescu în evoluţia limbii române literare. Bucureşti, Editura Minerva, 1971, p. 235 — 240.
46. Perpessicius, Eminesciana. Tabel cronologic de Dumitru D. Panaitescu. Bucureşti, Editura Minerva, 1971, p. 69 — 73.
47. Ciurdariu, M., Eminescu şi problema ţărănească — Retrospectiva unei utopii istorice. RF — 2, XIX (1972), nr. 3, [mai — 
iun.], p. 377 — 393.
48. Munteanu, G., Constante ale gazetăriei eminesciene. TRIB-1, XVI (1972), nr. 33, 17 aug., p. 5; nr. 34, 24 aug., p. 6.
49. Munteanu, George, Hyperion 1 Viaţa lui Eminescu. Bucureşti, Editura Minerva, 1973, p. 186 — 308.
50. Muscă, Vasile, Gîndirea social-politică eminesciană. ECHINOX, IV (1974), nr 4, apr., p. 12 — 13.
51. Gafiţa,  Mihai,  Faţa, ascunsă a lunii. Studii de istorie  literară  epoca  1870 —  1900.  [Bucureşti],  Editura Cartea 
Românească, [1974], p. 201 — 270.
52. Burada, T.T., Istoria Teatrului în Moldova. Ediţie şi studiu introductiv de I. C. Chiţimia. Bucureşti, Editura Minerva, 1975, 
p. 628 — 681.
53. Vatamaniuc, D., Blajul, vatra străbunilor lui Eminescu, MANUSCRIPTUM, VII (1976), nr. 1 [ian. — mart.],
p. 127 — 138. 54 Călinescu, G.,  Mihai Eminescu. Studii şi articole. Ediţie îngrijită, postfaţă şi bibliografie de Maria şi 
Constantin Teodorovici. Iaşi, Editura Junimea, 1978, p. 145 —  152.
55. Slavici, Ioan,  Opere IX. Memorialistică. Varia [Ediţie de C. Mohanu ŞI D. Vatamaniuc]. Bucureşti, Editura Minerva, 
1978, p. 93 — 98, 116 — 134, 156 — 175, 781 — 787.
56. Vatamaniuc, D., Eminescu şi Pascal. ST, XXX (1979), nr. 10, oct., p. 8.
57. Dicţionarul literaturii române de la origini pînă la 1900. Bucureşti, Editura Academiei Republicii Socialiste România, 
1979, p. 312 — 332.
58. Nechita, Vasile, Teoretician al economiei naţionale. CRO-1, XV (1980), nr. 2, 11 ian., p. 7.
471
59. Vatamaniuc, D,, Eminescu şi publicaţiile sibiene. TRANS-1, IX (1980), nr. 1, ian., p. 21 — 24.
60. Mihăilescu, Dan C., 1980. Un an Eminescu. LUC-B, XXIII (1980), nr. 52, 27 dec., p. 3.
61. Vatamaniuc, D., Eminescu şi Tocqueville. LUC-B, XXIV (1981), nr. 3, 17 ian., p. 2.
62. Vatamaniuc, D., Eminescu şi Lepsius. CL-1, nr. 1, ian. 1981, p. 12.
63. Vatamaniuc, D., ,,Cestiunea Dunării" şi suveranitatea naţională. MANUSCRIPTUM, XIII (1982), nr. 1, [ian. — mart.], p. 
24 — 30.
64. Copoiu, N., Despre gîndirea istorică a lui Mihai Eminescu. LUC-B, XXV (1982), nr. 31, 31 iul., p. 1, 3.
65. Vatamaniuc, D., Articole polemice. MANUSCRIPTUM, XIII (1982), nr. 3, [iul.-sept.], p. 10 — 14.
66. Vatamaniuc, D,, Eminescu, redactor-şef la ,,Timpul". Almanah ,,Convorbiri literare" 83, [Iaşi, 1982], p. 38.
67. Vatamaniuc, D., Eminescu şi John Stuart Mill. LUC-B, XXVI (1983), nr. 2, 15 ian., p. 3, 6.
68. Vatamaniuc, D., Literatura universală în manuscrisele eminesciene şi în proza sa politică. VR-2, LXXVIII (1983), nr. 3, 
mart., p. 1 — 12.
69. Oprea, Al., Dosar al gîndirii social-politice eminesciene (I-XIII). LUC-B, XXVI (1983), nr. 15, 16 apr., p. 1, 6; nr. 16, 23 
apr., p. 1, 7; nr. 17, 30 apr., p. 1, 6; nr. 18, 7 mai, p. 10; nr. 19, 14 mai, p. 1, 7; nr. 21, 28 mai. p. 1,7; nr. 23, 11 iun., p. 1, 7; 
nr 24, 18 iun., p. 1, 7; nr. 25, 18 iun., p. 3; nr. 26, 2 iul., p. 1, 7; nr. 27, 9 iul., p. 1, 5; nr. 28, 16 iul , p. 1, 11; nr. 29, 23 iul., 
p. 6.
70. Vatamaniuc, D., Din nou despre ,,Cestiunea Dunării" şi suveranitatea naţională. MANUSCRIPTUM, XIV (1983), nr. 3, 
[iul.-sept.], p. 20 — 25.
71. Muşat, Mircea [şi] Ion Ardeleanu,  De la statul geto-dac la statul român unitar. Bucureşti,  Editura Ştiinţifică  şi 
Enciclopedică, 1983, p, 290 — 320, 348 — 431.
72. Oprea, Al, În căutarea lui Eminescu gazetarul. Bucureşti, Editura Minerva, 1983, p. 111 — 214. 73 Murăraşu, D., Mihai 
Eminescu. Viaţa şi opera. Bucureşti, Editura Eminescu, 1983, p. 253 — 300.
74. Georgescu-Vîşte, Ion şi Victor Săhleanu,  M. Eminescu, ştiinţele vieţii şi problemele medico-sanitare. În Momente din 
trecutul medicinii. Studii, note şi documente. Sub redacţia dr. G. Brătescu. Bucureşti, Editura Medicală. 1983, p. 479. — 
496.
75. Perpessicius, Eminesciana. Ediţie îngrijită, prefaţă şi bibliografie de Dumitru D. Panaitescu. Iaşi, Editura Junimea, 1983, p. 
93 — 97, 363 — 372, 390 — 419, 439 — 441, 444 — 446, 459 — 468, 530 — 532.
76. Vatamaniuc, D., Contribuţii eminesciene. RILT, XXXII (1984), nr. 2. apr.-iun., p 82 — 83.
77. Bădescu, Ilie, Sincronism european şi cultură critică românească. Bucureşti, Editura ştiinţifică şi enciclopedică, 1984, p 
80 — 84, 236 — 244, 251 — 252, 278 — 314.
78. Lovinescu, E.,  Mihai Eminescu. Ediţie critică, prefaţă, note, variante, bibliografie şi indice de Ion Nuţă. Iaşi. Editura 
Junimea, 1984, p. 47 — 49, 191 — 280.
472
473
474
475
476
477
478
479
LISTA ILUSTRAŢIILOR 1
 
1. PATOLOGIA SOCIETĂŢII NOASTRE, „Timpul", 4/16 ianuarie 1881. ............................................    16
480
2. [,,VARII ÎN ADEVĂR..."],, Timpul", 14/26 ianuarie 1881. ..................................................................    28
3. [,,OPT ŞI CU A BRÎNZEI NOUĂ..."] „Timpul", 17/29 ianuarie 1881, reprodus în ,,Binele  public", 18
ianuarie 1881...........................................................................................................................................................    35
4. Articolul KONIGREICH  RUMANIEN, apărut în ziarul vienez ,,Deutsche Zeitung", 1/13 martie 1881,
comentat de Eminescu în editorialul [.,ÎN PRIVIREA IDEII..."], 5 martie 1881.  ........................    ....................    93
5. Articolul lui F. Kanitz, DIE MACEDO-WALACHEN, publicat în ,,Allgemeine Zeitung", 28 aprilie
1881. ....................................................................................................................................................................    164
6. Editorialul [,,E. KANITZ, SCRIITOR..."], ,,Timpul", 9 mai 1881, traducerea articolului lui E. Kanitz
DIE MACEDO-WALACHEN. ............................................................................................................................   165
7. Editorialul [,,E. KANITZ, SCRIITOR..."], reprodus în „Românul", 14 mai 1881 cu titlul ROMÂNII
DIN MACEDONIA ..............................................................................................................................................   166
8. Editorialul [,,F. KANITZ, SCRIITOR..."] reprodus în „Telegraful român", 19 mai 1881, cu titlul
ROMÂNII DIN MACEDONIA. ...........................................................................................................................   167
9. CULEGERE DE ARTICOLE D'ALE LUI M. EMINESCU, prima ediţie a publicisticii din ,,Timpul:",
întocmită de Gr. G. Păucescu. ..............................................................................................................................   227
10. Pagină din suplimentul ziarului ..Allgemeine Zeitung" din care Eminescu traduce .............................   244
11. Pagină din ,;Neue freie Presse" din 27 mai/8 iunie 1881 în care se relatează despre interpelarea lui
Gh. Chiţu ..............................................................................................................................................................   245
12. CREDITUL MOBILIAR, ,,Timpul", 16 iulie 1881. ..........................................................................   249
13. Tratate  puse la contribuţie de Eminescu în publicistica sa .................................................................   258
14. [,,SPRE RĂSĂRIT NU SPRE APUS !..."], „Timpul", 26 iulie 1881. ................................................   322
15. Tratate puse la contribuţie de Eminescu în publicistica sa.  ........................................................   384, 385
16. Editorialul [,,ÎMBLĂ VORBA..."], ,,Timpul", 4 noiembrie 1881, reprodus în ,,Gazeta Transilvaniei",
8/20 noiembrie 1881. ............................................................................................................................................   393
17. Editorialul WIEN, 28. NOVEMBER, publicat în ,,Neue freie Presse", în 17/29 noiembrie 1881,
tradus de Eminescu, [,,CONTINUĂM A REPRODUCE..." ], ,,Timpul", 21 noiembrie/3 decembrie 1881.  ..........   412
18. Articolul DIE RUMÄNISCHE THRONREDE, publicat în „Die Presse". 17/29 noiembrie 1881, 
tradus de Eminescu, [,,ÎNTRE TOATE ARTICOLELE DE FOND..."], ,,Timpul", 24 noiembrie /6 decembrie
1881. .....................................................................................................................................................................   439
19. Editorialul WIEN, 23. DEZEMBER, publicat în ,,Fremden-Blatt", 12/24 decembrie 1881. ..............   440
20. Editorialul WIEN, 23. DEZEMBER, comentat de Eminescu în articolul [,,CONTELE  HOYOS
SOSIND LA VIENA..."], „Timpul", 15/27 decembrie 1881.   .............................................................................   441
21. [,,CEEA CE-MI ROADE INIMA..."], BAR, 2276, 191, cu intervenţii străine în textul lui Eminescu. 461
22. DOMNUL BRĂTIANU CONFIRMÎND ŞTIREA. BAR, 2264, 243, paginat de Eminescu 1. ........   464
23. CREDITUL MOBILIAR, BAR, 2264, 78, paginat de Eminescu 1.   ................................................   466
24. CREDITUL MOBILIAR (2), BAR, 2264, 94, cu trimitere la tratatul lui Max Wirth.  .....................   471
25. SOCIETE DE L'UNION GENERALE, BAR, 2264. 169, informaţii extrase din ,,Neue freie Presse"
, 2 august 1881.. ...................................................................................................................................................   482
26. [,,CE BINE SE AŞEZASE FIRMA..."], BAR, 2264, 24, paginat de Eminescu 1. .............................   489
27. [,,CE BINE SE AŞEZASE FIRMA..."],BAR, 2264, 31, paginat de Eminescu  8. .............................   491
28. [,,ŞI DACĂ NE ÎNTREBAM CARE E CAUZA..."],BAR. 284, paginat de Eminescu 7. . ..............   649
____________
1 Manuscrisele după care s-au făcut reproducerile din acest volum aparţin fondului de manuscrise româneşti ale secţiei de 
manuscrise a Bibliotecii Academiei Republicii Socialiste România (BAR). După colecţiile din fondurile aceleiaşi biblioteci sînt 
făcute şi reproducerile după cărţi. Titlurile sînt ale celor din volumul de faţă. Reproducerile din presa germană sînt făcute după 
publicaţiile din colecţiile Bibliotecii Naţionale din Viena (National Österreichische-Bibliothek). Fotografierea ca şi copierea 
acestor documente s-a făcut în Atelierul Foto al Bibliotecii Academiei Republicii Socialiste România.
Sfârşit de volum
481
482