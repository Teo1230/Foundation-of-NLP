2. Eminescu conduce ziarul ,,Timpul", ca redactor-şef între februarie 1880 şi decembrie 1881, ca din ianuarie 1882 să-şi 
asume răspunderea numai pentru partea politică. ,,Telegraful" îşi informează cititorii în 11 noiembrie 1881 că Eminescu urma să fie 
înlocuit la conducerea cotidianului conservator întrucât îl transformase într-o tribună a opiniilor sale personale. Cotidianul lui I. C. 
Fundescu, cu care polemizează Eminescu, prezenta schimbările în redacţia „Timpului" numai ca o chestiune personală, ignorând 
aspectele politice.
Partidul liberal îşi consolidează poziţia politică după proclamarea regatului, în martie 1881, act politic la care conservatorii nu 
participă, dar îşi dau adeziunea. ,,O întrebare rămâne acum de dezlegat — scrie Maiorescu în editorialul publicat în ,,Timpul" în 21 
martie 1881 — : care mai este deosebirea de principii între partidul numit liberal, astăzi la guvern, şi partidul numit conservator, 
astăzi în opoziţie ?" Maiorescu prevedea orientarea spre Partidul liberal a grupării junimiste din Partidul conservator. P. P. Carp 
primeşte să reprezinte guvernul liberal, ca ambasador la Viena, P. Mavrogheni trece, în aceeaşi calitate, la Roma, iar T. Rosetti preia 
preşedinţia Curţii de Casaţie, cel mai înalt for judecătoresc din ţară. Gruparea junimistă este numită, pentru orientarea spre Partidul 
liberal, ,,opoziţia miluită".
Eminescu conveni să treacă conducerea ,,Timpului" lui Grigore G. Păucescu, ca urmare a acestei orientări a grupării junimiste 
spre Partidul liberal. Noul ,,director politic" al cotidianului conservator se face cunoscut ca fondator al revistei ,,Dreptul" (1871) şi 
mai târziu, tot ca ,,director politic", al ziarului ,,Epoca", la care colaborează cele mai de seamă personalităţi ale vremii. Gr. G. 
Păucescu este şi primul editor al articolelor lui Eminescu. Activitatea la ,,Timpul" ca ,,director politic" şi-o începe cu un lung editorial 
programatic, pe care îl publică în primul nu-măr din ianuarie 1882. Declară că lupta politică se mărginea la polemica din presă, cu 
acuzaţii reciproce între cele doua partide politice. Liberalii îi învinuiau pe conservatori că apărau privilegiile boierimii şi favorizau 
politica expansionistă străină în ţara noastră. "Iar ziarele opoziţiunii — scrie Gr. G. Păucescu — şi mai ales cele conservatoare, 
exasperate de această îndoită insinuare calomnioasă, exprimau în termeni prea coloraţi dezgustul ce simţeau cu drept cuvânt în faţa 
acestor manopere. Şi căutau din parte-le idei tot aşa de defăimătoare cu care să vestejească pe defăimătorii lor". Eminescu putea 
subscrie la această justificare a activităţii ,,Timpului" sub conducerea sa, de nu cumva o introduce chiar el în editorialul programatic. 
Să mai notăm şi faptul că r. G. Păucescu ţine să semneze editorialul programatic, spre a face cunos-cută şi public schimbarea la 
conducerea cotidianului conservator. Pregăteşte în acest sens şi o în-ştiinţare către cititori în care îi informează asupra măsurilor sale 
administrative. Sunt aduşi în redacţie G. arian, ,,destul de cunoscut prin scrierile sale anterioare" şi N. Christescu, considerat ,,tânărul 
talent". Noul director anunţă şi constituirea unui comitet pe lângă redacţie, for-mat din ,,câţiva din tinerii cei mai distinşi", cu 
misiunea să vegheze ca ,,ideile susţinute în ziar să fie conforme cu tendinţele partidului". Deşi magistrat, ca şi Gr. G. Păucescu, şi 
prieten apropiat al acestuia, G. arian se vede silit să părăsească redacţia după două săptămâni pentru a colabora la publicaţiile 
antijunimiste. N. Christescu, adus de la ,,Dreptul", revista lui Gr. G. Păucescu, ca redactor politic, alături de Eminescu, rămâne în 
redacţie până în 9 februarie 1883. Se va dovedi deosebit de activ şi va ţine locul lui Eminescu în absenţa sa mai îndelungată din
redacţie. Despre tinerii distinşi, cu misiunea să supravegheze orientarea politică a ziarului, nu avem informaţii, însă se poate 
presupune că lor le aparţin unele din editorialele cu caracter orientativ privind politica internă. Se impun atenţiei îndeosebi acele 
editoriale în care sunt criticaţi Al. I. Cuza şi M. Kogălniceanu pentru lovitura de stat prin care înfăptuiesc reforma agrară şi se fac 
rezerve faţă de T. Maiorescu pentru faptul că se desolidariza de ,,opoziţia miluită”.
Presa liberală comentează favorabil, cum era şi de aşteptat, schimbările la conducerea cotidianului conservator. ,,Românul” 
avea numai cuvinte de laudă pentru măsurile administrative luate de Gr. G. Păucescu cu privire la supravegherea materialelor ce se 
publică şi salută înlăturarea primejdiei care pândea presa românească prin căderea ei pe mâinile ,,junilor” ce se con-siderau ,,talentaţi 
şi distinşi”. Sunt evidente referirile la redactorii ,,Timpului” din anii 1880— 1881, precum şi la ,,tinerii' de la ,,România liberă” care 
polemizau cu oficiosul guvernamental. Măsurile lui Gr. G. Păucescu sunt interpretate de ,,Telegraful” ca o mărturisire că pentru 
,,Timpul” începea ,,un an de pocăinţă”. ,,Poporul” se bucura, la rândul său, că fusese luată condu-cerea ziarului din mâinile ,,unui 
fanatic”. Presa liberală îl făcea vinovat numai pe Eminescu pentru orientarea politică a ,,Timpului”, fapt explicabil de vreme ce el se 
manifesta ca cel mai virulent critic al guvernului instalat la conducerea ţării în 1876.
Conservatorii formează împreună cu ,,liberalii sinceri”, gruparea lui G. Vernescu, ,,opoziţia coalizată” în vederea alegerilor 
din 1883. Discuţiile pentru realizarea acestei înţelegeri se poartă în noiembrie — decembrie 1882 şi în presă apar ştiri despre sistarea 
apariţiei ,,Timpului” şi scoaterea unui nou ziar, ,,România” organ de presă al ,,opoziţiei coalizate”. Cele două grupări politice 
hotărăsc totuşi să menţină apariţia ,,Timpului” şi a ,,Binelui public”, ziarul lui G. Vernescu, pentru toată durata campaniei electorale. 
Din februarie 1883, ,,Timpul” găzduieşte tot mai multe atacuri la adresa oamenilor politici liberali şi conservatori care dezaprobau 
formarea ,,opoziţiei coalizate”. Aceasta va ieşi însă înfrântă în alegeri şi atât ,,Timpul” cât şi ,,Binele public” îşi vor înceta apariţia în 
martie 1884. Maiorescu justifică atacurile din „Timpul” la adresa oamenilor politici care dezaprobau ,,opoziţia coalizată” prin ,,vederi 
momentane” în orientarea politică. Nu se poate însă opri să nu recunoască faptul că ,,Timpul” foloseşte, după formarea ,,opoziţiei 
coalizate”, un ,,limbagiu” care ilustra nivelul cel mai scăzut din întreaga existenţă a cotidianului conservator.
 
3. Orientarea politică a ,,Timpului” sub noua conducere determină schimbări şi în statutul lui Eminescu în redacţie. Poetul îşi 
asumă obligaţia să dea trei articole pe săptămână, fără prezenţa zilnică în redacţie şi să urmărească presa străină, îndeosebi cea 
germană. Dublarea sa cu N. Christescu, ca al doilea redactor politic, se impune să fie judecată în acest context. Gr. G. Păucescu, care 
îl preţuia pe poet, îi lăsă în felul acesta deplină libertate să comenteze numai acele evenimente politice care se înscriau în vederile 
sale. Activitatea lui Eminescu nu mai apare la fel de susţinută ca în epocile anterioare. Schimbarea statutului său în redacţie nu este 
însă singura explicaţie pentru această constatare. Poetul elaborează în cursul anului 1882, în forma definitivă, poemul Luceafărul şi 
trece pe al doilea plan colaborarea la cotidianul conservator. Munca susţinută la elaborarea poemului se explică prin faptul că i se 
cerea să răspundă la o ,,comandă socială” a Societăţii ,,România Jună” din Viena care îl număra printre întemeietorii ei. Reţin atenţia, 
pe de altă parte, absenţele sale mai îndelungate din redacţie. În iunie 1882 pleacă în concediu, la mare, pentru tratament medical. 
Acum vede prima dată marea, fapt important pentru interpretarea elegiilor sale. Este pentru a doua oară când îşi ia un concediu, după 
cel din vara anului 1878, când traduce la Floreşti, în Oltenia, primul volum din tratatul lui Eudoxiu Hurmuzaki, Fragmente din istoria 
românilor. În ianuarie 1883 se internează în spital, ca urmare a muncii intelectuale excesive. Când îşi reia colaborarea la ,,Timpul”, în 
februarie 1883, N. Christescu părăseşte redacţia încât îi revine întreaga răspundere pentru partea politică. Acum ia cunoştinţă de 
colaborarea clandestină a lui N. Basarabescu şi adresează o scrisoare de protest lui Lascăr Catargiu, preşedintele Partidului 
conservator. ,,Permiteţi-mi a vă de-clara — îi scrie Eminescu în 16 februarie 1883 — că mie unuia nu mi-e mea cu totul indiferent cu 
cine împărtăşesc onoarea de-a colabora la una şi aceeaşi publicaţiune”. Scrisoarea este şi o mărturie a dezacordului lui Eminescu cu 
orientarea politică ce-o da Gr. G. Păucescu cotidianului conservator. Poetul îi atrage atenţia lui Lascăr Catargiu, fapt semnificativ, că 
păstra credinţa în ,,principiile conservatoare”, cum se putea vedea şi din coloanele ,,Timpului” pe întinderea a ,,şapte ani”. De altfel 
Eminescu activa şi în Societatea ,,Carpaţii”, înfiinţată în ianuarie 1882. În notele trimise din Bucureşti Biroului de informaţii vienez 
şi în rapoartele către Ministerul de Interne al Imperiului austro-ungar se arată că Societatea ,,Carpaţii” urmărea, împreună cu 
societăţile culturale româneşti din Viena, Budapesta, Cluj şi Cernăuţi, înfăptuirea ,,Daciei Mari”. Eminescu figurează şi în lista 
,,tinerilor” care militau pentru înfăptuirea idealului nostru de unitate naţională.
 
4. Eminescu îşi asumă sub noua conducere a cotidianului conservator obligaţii limitate, care îi lasă deplină libertate de 
acţiune. Opinia potrivit căreia poetul ar fi fost îngrădit în
activitatea sa, motiv pentru care ar recurge la pseudonime, nu are nici o bază documentară. Articolele semnate cu pseudonimele 
Cenzor, Nemesis şi Fantasio, care i se atribuie, sunt scrise de noii redactori N. Christescu şi ceilalţi ,,tineri” aduşi de Gr. G. Păucescu 
în redacţie. Îi aparţine lui Eminescu o singură Cronică bucureşteană semnate cu pseudonimul din urmă şi două Răspunsuri, date lui 
C. A. Rosetti, pentru care se păstrează concepte şi în manuscrise. Dacă nu se poate susţine că Eminescu ar fi fost îngrădit în 
activitatea sa la cotidianul conservator — nu era de altfel nici omul care să îngăduie aşa ceva — nu este mai puţin adevărat că nu se 
ocupă în articolele sale decât de problemele pentru care avea, cum scrie Slavici, o ,,particulară slăbiciune”. Se situează în primul plan 
reforma Legii tocmelelor agricole, eligibilitatea magistraturii, introducerea votului universal, chestiunea dunăreană, răscumpărarea 
căii ferate Cernavoda-Constanţa şi situaţia românilor din afara graniţelor, de atunci, ale ţării.
Eminescu se angajează în dezbaterea publică din 1882 privind reforma Legii tocmelilor agricole, propusă de C. A. Rosetti în 
octombrie 1881, pe când se afla în fruntea Ministerului de Interne. Poetul porneşte de la constatarea că aceasta se număra printre 
puţinele documente legislative care se întemeiau pe realităţile din ţara noastră şi nu constituia un „produs de import”. Promulgată în 
1886 şi modificată în 1872, Legea tocmelilor agricole acţiona paralel cu Constituţia ţării şi avea, în consecinţă, un regim de excepţie. 
Eminescu considera că situaţia ţărănimii se agrava pe zi ce trecea prin faptul că intrară în stăpânirea sa prea puţine suprafeţe de 
pământ şi nu se prevăzură îngrădiri în privinţa fărâmiţării proprietăţilor ţărăneşti prin împărţiri succesive între membrii familiei în 
curs de două decenii. Legea nu cuprindea, pe de altă parte, nici prevederi prin care să se interzică transformarea izlazurilor în pământ 
cultivabil, ceea ce duse la îngustarea considerabilă a bazei pentru creşterea animalelor.
Eminescu împărtăşea convingerea, întemeiat şi pe unele documente, că la început tot pământul a fost ,,domnesc” şi că 
domnitorii îl fac donaţie supuşilor lor pentru fapte de arme sau de altă natură în apărarea independenţei ţării. Poetul se pronunţa în 
apărarea acestei proprietăţi, cu condiţia ca succesorii vechilor luptători să trăiască pe aceste proprietăţi, să le administreze singuri şi 
să manifeste purtare de grijă faţă de „cultivatori”. Condiţiile pe care le punea se în-scriau, de fapt, ca o critică al adresa moşierilor, 
membri în cea mai mare parte ai Partidului conservator, care trăiau la oraş sau în străinătate, se îndeletniceau cu politica şi lăsau în 
seama arendaşilor exploatarea proprietăţilor agrare.
Problema reformei Legii tocmelilor agricole provoacă dezbateri aprinse în presă şi se organizează numeroase întruniri, în care 
se condamnă practica circularelor către prefecţi, folosită de C. A. Rosetti în înfăptuirea acestei măsuri legislative cu implicaţii în viaţa 
socială şi politică a ţării. Politica reformelor, aşa cum înţelegea C. A. Rosetti să o pună în aplicare, este interpretată ca o propagandă 
electorală, cu scopul de-a câştiga ţărănimea de partea Partidului liberal. Opinia aceasta nu este lipsită de temei, de vreme ce Partidul 
liberal guverna încă din 1876 şi aduce în discuţia publică reforma acestei legi abia în ajunul pregătirilor pentru noile alegeri 
comunale, orăşeneşti şi parlamentare. Participanţii la întruniri, liberali şi conservatori, se pronunţă pentru modificarea legii, însă 
propun efectuarea, în prealabil, a unui studiu temeinic, extins în toate judeţele ţării.
Eminescu se raliază la propunerile înscrise în petiţia întrunirii de la Iaşi, prezidată de V. Alecsandri, şi la care participă 
conservatori ca P. P. Carp şi Lascăr Catargiu şi liberali ca M. Kogălniceanu şi N. Gane. Problema ţărănească, se arată în petiţie, fiind 
una de interes naţional, nu putea fi rezolvată prin circulări ministeriale şi înaintea unor ,,studii aprofundate şi conştiincioase”. Poetul 
împărtăşea temerea cu privire la introducerea în lege a unor prevederi care să favorizeze transformarea României în colonie a Europei 
apusene prin dirijarea spre ţara noastră a reprezentanţilor ,,capitalului prădalnic”. Fărâmiţarea proprietăţilor ţărăneşti, care crea teren 
favorabil extinderii ,,capitalului prădalnic” în lumea satelor, putea fi oprită, credea el, prin introducerea în lege fie a maioratului, fie a 
minoratului şi îndrumarea celorlalţi membri ai familiei spre meserii şi alte îndeletniciri practice. Eminescu pledează, cu o temeinică 
argumentare, pentru deplina libertate a părţilor contractante în încheierea învoielilor agricole, pentru respectarea cu stricteţe de 
ambele părţi a obligaţiilor asumate şi pentru scoaterea în afara legii a muncii forţate (manu militari). Prevederea din urmă se 
introduce în lege în 1872 şi poetul o critică în repetate rânduri când vorbeşte de executarea ţărănimii ,,cu dorobanţii”.
Eminescu pleda, în realitate, pentru scoaterea legii de sub regimul de excepţie, ceea ce nu puteau accepta nici liberalii, la 
guvern, şi nici conservatorii, în opoziţie. Supusă dezbaterilor Adunării deputaţilor şi Senatului, legea este menţinută în regimul de 
excepţie, dar i se aduc modificări care marchează un progres faţă de prevederile ei anterioare. Legea nu rezolva însă nici după această 
reformă problema ţărănească. Câţiva ani mai târziu vor izbucni răscoalele ţărăneşti care duc la căderea guvernului liberal.
Eligibilitatea magistraturii şi introducerea votului universal, alte două reforme supuse dezbaterii publice de guvernul liberal, 
ocupă, de asemenea, un loc important în articolele din acest
volum. Eminescu este împotriva eligibilităţii magistraturii pe motiv că aceasta îşi pierdea independenţa faţă de partidele politice şi se 
deschidea drum pătrunderii în magistratură a unor elemente fără pregătirea corespunzătoare. Articolele lui Eminescu se înscriu în 
consens cu protestele unor cercuri largi împotriva acestei reforme. Guvernul liberal se vede silit să amâne aduce-rea ei în dezbaterea 
Corpurilor legiuitoare.
Conservatorii vedeau în desfiinţarea colegiilor electorale şi introducerea sufragiului universal o ameninţare a poziţiilor pe care 
le deţineau în viaţa politică a ţării. Eminescu se desparte de conservatori şi se declară în favoarea acestei reforme, cu condiţia să se 
ridice nivelul cultural al corpului electoral. Acest aspect îl considera esenţial în prevenirea transformării alegătorilor în clientelă a 
partidelor politice. Această previziune a poetului se va confirma în viaţa politică de mai târziu din ţara noastră.
Chestiunea dunăreană intră în 1882—1883 într-o nouă etapă şi Eminescu o discută, cum face şi mai înainte, sub raport 
economic, politic şi naţional. Imperiul austro-ungar îşi menţinea pretenţia să participe la lucrările Comisiei Dunărene Mixte şi stăruia 
să i se acorde preşedinţia şi vot preponderent în luarea hotărârilor, deşi nu era ţară riverană de la Porţile de Fier la Marea Neagră. 
Lucrările Comisiei Europene Dunărene se ţin la Galaţi şi în noua sesiune din mai-iunie 1882 se întocmeşte un  Regulament de 
navigaţie..., ce urma să fie aplicat şi de România, ca ţară riverană. Regulamentul este primit de Conferinţa de la Londra din martie 
1883, care hotărăşte amânarea aplicării lui pentru o perioadă de şase luni. Guvernul liberal este acuzat de M. Kogălniceanu şi de alţi 
membri marcanţi ai Partidului liberal, cum fac şi cei ai Partidului conservator, de trădarea intereselor naţionale. Criticile cele mai 
vehemente sunt îndreptate împotriva lui V. Boerescu care, în calitatea sa de ministru de externe, face concesii Curţii din Viena, însă 
nu le aduce la cunoştinţa Adunării deputaţilor şi Senatului şi nici a opiniei publice româneşti. Eminescu se situează pe această poziţie 
încă din primele articole pe care le publică în chestiunea dunăreană şi nu se va îndepărta de ea nici în cursul dezbaterilor din anii 
1882—1883. Explicaţia stă în faptul că chestiunea dunăreană viza însăşi suveranitatea naţională. Poetul face loc în coloanele ziarului, 
alături de articolele personale, la un mare număr de traduceri din presa străină spre a informa opinia publică românească asupra 
demersurilor diplomaţiei austro-ungare pe lângă marile puteri să obţină adeziunea la politica sa de subordonare economică a ţării 
noastre. Schimbările survenite în politica internaţională determină Imperiul austro-ungar să renunţe la pretenţiile sale. Astfel şi 
prevederile Tratatului de la Londra, deşi se menţin în teorie, nu se aplică în practică şi România supraveghează navigaţia fluvială de 
la Porţile de Fier în jos, ca ţară riverană, cum nu era şi aici Imperiul austro-ungar.
Problema răscumpărării căii ferate Cernavodă-Constanţa în condiţii dintre cele mai oneroase pentru statul român este 
prezentată de Eminescu ca o reeditare a afacerii Strousberg, care formează obiectul a numeroase articole din volumele anterioare. Se 
alătură la această răscumpărare oneroasă şi diferite construcţii, ca cea a cheiului din Brăila, executate necorespunzător, cu pagube 
materiale şi fraude din visteria statului. Eminescu este necruţător în denunţarea participării ,,parlamentarilor” liberali la aceste 
întreprinderi pe care le considera nu numai frauduloase, ci şi ,,scabroase”.
Eminescu nu era împotriva înfiinţării de întreprinderi, mai ales industriale, care să aducă schimbări în structura agrară a ţării. 
Poetul se declară pentru dezvoltarea industriei naţionale şi cere luare de măsuri protecţioniste împotriva concurenţei străine. 
Muncitorii sunt prezentaţi în articolele din acest volum ca parte constitutivă a ,,claselor pozitive”. Munca industrială este privită într-
o perspectivă largă, care depăşeşte pe cea a multor economişti, care o judecau cu precădere în funcţie de producţia materială. Poetul 
atrage atenţia, fapt cu deosebire semnificativ, că erau importante, în egală măsură, şi deprinderile noi care se câştigau în munca 
industrială. Stăpânirea tehnicilor industriale modifica fundamental, susţine poetul, profilul psihologic şi contribuia la ridicarea 
nivelului cultural.
Programul lui Maiorescu, de apropiere a României de Imperiul austro-ungar este respins de Eminescu, cum am văzut din 
articolele din volumele anterioare, pe motiv că ignora existenţa Pactului dualist prin care se desfiinţa autonomia Transilvaniei. Poetul 
nu face în această privinţă nici o concesie şi stăruie ca România, situată între trei mari imperii, să păstreze cea mai strictă neutralitate. 
Poetul invocă împotriva orientării spre Imperiul austro-ungar şi situaţia românilor din graniţele sale şi denunţarea politicii de 
maghiarizare se sprijină, aici, pe o bogată documentare. Se impun atenţiei şi consideraţiile sale cu privire la consecinţele demagogiei 
în imperiul vecin şi în ţara noastră. Eminescu îşi informează cititorii şi asupra situaţiei românilor din alte zone geografice ale Europei, 
însă apelează la studii din publicaţii străine, pe care le dă în traducerea sa.
Înfiinţarea Mitropoliei  catolice din Bucureşti în 1883 este prezentată de Eminescu  ca o acţiune în sprijinul politicii 
expansioniste austro-ungare. Poetul iniţiază o campanie de presă în această problemă şi-i consacră articole, cu o bună informaţie 
istorică. Măsurile administrative, pentru care se pronunţă conducerea bisericii ortodoxe, sînt respinse de Eminescu în termeni fără 
echivoc, cu argumentarea, pe deplin justificată, că acestea contraveneau spiritului de ospitalitate al poporului român. Măsurile pe care 
le propune privesc ridicarea morală şi culturală a po-porului, încît să fie inaccesibil propagandei catolice. Biserica ortodoxă este 
supusă unei critici se-vere pentru înstrăinarea de popor şi decăderea morală a slujitorilor ei. Biroul de informaţii vienez este ţinut la 
curent prin note trimise din Bucureşti asupra campaniei de presă susţinută de Eminescu cu privire la propaganda catolică în ţara 
noastră.
Problema ospitalităţii poporului român este pusă în dezbaterea publică şi în alt context şi tot ca urmare a politicii Imperiului 
austro-ungar în raporturile sale cu poporul român. Mai multe familii româneşti din Banat părăsesc în ianuarie 1882 ţinutul natal din 
pricina persecuţiilor stă-pînirii austro-ungare şi cer guvernului liberal să fie colonizate în Dobrogea. Băjenarii sînt însă extrădaţi şi 
măsura aceasta indignează opinia publică românească. M. Kogălniceanu ia cuvîntul în Adunarea deputaţilor şi condamnă guvernul 
liberal pentru faptul că măsura sa contravenea spiritului de ospitalitate al poporului român. Eminescu merge mult mai departe şi 
acuză guver-nul liberal că practica o politică antinaţională faţă de românii din provinciile de sub stăpîniri străine şi favoriza, în 
schimb, scurgerea spre ţara noastră a elementelor improductive din im-periile vecine. Discursul critic anticipează, prin virulenţă, 
pamfletele politice argheziene.
Evenimentele culturale din aceşti ani sînt marcate de apariţia volumului lui I. Slavici Novele din popor care reuneşte cîteva 
din capodoperele literaturii române. Eminescu este printre cei dintîi comentatori ai prozei lui Slavici şi dă o definiţie, devenită 
clasică, atît a personali-tăţii cît şi a artei sale. Pledoaria lui Nicu Xenopol pentru o literatură care să înfăţişeze viaţa nrbană se impune 
să fie bine înţeleasă. Criticul nu face distincţie între clasele producătoare şi cele exploatatoare şi se pronunţă, în realitate, pentru 
prezentarea în literatură a ,,oraşului para-zitar". Stau mărturie în acest sens şi exemplificările pe care le face din literatura universală. 
Eminescu stăruie pentru orientarea spre viaţa ,,claselor pozitive", reprezentate în concepţia sa de ţărănime, meseriaşi şi muncitori. 
Poetul interpretează consideraţiile estetice ale lui N. Xe-nopol ca o pledoarie pentru ,,americanizarea" literaturii noastre naţionale. 
Polemica ia un curs pe care nu-l putem urma, cu expresii nedorite, de ambele părţi. Eminescu ţinea însă să arate că polemica sa cu 
cronicarul de la presa liberală survenea ca un ,,accident" în activitatea sa publicistică. Spre a atrage atenţia asupra acestui aspect, îşi 
semnează articolele, cum nu proce-dează în nici o altă împrejurare pe întreg parcursul activităţii sale la cotidianul bucureştean. De 
altfel Eminescu îi publică lui N. Xenopol romanul Brazi şi putregai, care ocupă în coloanele ,,Timpului" foiletonul a 44 de numere şi 
tot el atrage atenţia cititorilor asupra importanţei acestei opere în mişcarea noastră literară.
Eminescu se ocupă şi în acest volum de o suită de personalităţi ale vieţii noastre politice din secolul trecut. Se situează pe 
primul loc C. A. Rosetti împotriva căruia îndreaptă cele mai virulente critici pentru faptul că în propunerile sale de reforme nu ţinea 
seama de realităţile naţionale. Metodele la care apela în impunerea acestora ţineau de practicile demagogice şi C. A. Rosetti este 
înfăţişat c.a părintele demagogiei din ţara noastră, iar ,,Românul", organul de presă pus în slujba ei. Poetul este învinuit de C. A. 
Rosetti că îndrepta atacuri şi împotriva membrilor fami-liei sale şi apelează la conducerea Partidului conservator să-i dea satisfacţie. 
Eminescu îşi pregă-teşte cu multă grijă răspunsurile, cum se vede şi din conceptele din manuscrise, însă ele nu erau de natură să-l 
satisfacă pe C. A. Rosetti şi apelează la judecata opiniei publice. Va trebui să fie părăsită opinia potrivit căreia C. A. Rosetti se 
mărginea să citească cu interes articolele poetului îndreptate împotriva sa şi-i admira incisivitatea şi verva polemică.
Mare atenţie acordă Eminescu şi altor doi membri marcanţi ai Partidului liberal. M. Kogăl-niceanu este elogiat pentru 
apărarea suveranităţii naţionale în chestiunea dunăreană şi-i prezintă în coloanele „Timpului", cărţile în care se ocupă de această 
problemă. Are cuvinte de laudă şi pentru Dumitru Brătianu, fratele lui I. C. Brătianu, primul ministru. Directorul ,,Naţiunii" critică 
sever guvernarea liberală, atît în organul său de presă cît şi în şedinţele Corpurilor legiui-toare. Eminescu îl preţuia încă din timpul 
serbării de la Putna, din 1871, pentru patriotismul său şi lupta împotriva corupţiei şi abuzurilor administraţiei liberale. Eminescu 
invocă în numeroase articole cuvintele lui Dumitru Brătianu rostite la tribuna Parlamentului, prin care cere ca hoţii să fie trimişi la 
puşcărie iar cei necinstiţi puşi în carantină.
Eminescu se ocupă şi de alţi oameni politici ca D. A. Sturdza, ,,baronul Hahn", autor de lucrări antidinastice, ministru în 
slujba monarhiei, Gh. Chiţu, „ministru voiajor" pe la diferite ministere, V. Boerescu, victimă a diplomaţiei Curţii din Viena în 
chestiunea dunăreană; redactori
de ziare ca Emil Costinescu, de la ,,Românul”, cu patru clase primare şi un curs de violoncel, I. C. Fundescu, de la ,,Telegraful”, 
găzduitor, în coloanele ziarului său, de pamflete triviale, N. Basarabescu, de la ,,Poporul”, colaborator clandestin la „Timpul” cu 
articole antimaioresciene, militari şi scriitori ca Al. Candiano-Popescu şi N. T. Orăşanu, antimonarhici deveniţi susţinători ai 
monarhiei; funcţionari superiori ca Simeon Mihălescu, ,,mucenicul”, amestecat în ,,afaceri scabroase”. Portretele eminesciene sunt 
cele întâlnite şi în articolele din volumele anterioare, însă completate cu elemente noi din viaţa politică cotidiană.
Schimbări importante se produc numai în galeria ,,parlamentarilor”. Nume cu mare frecvenţă în publicistica anterioară nu mai 
apar; ne întâmpină în schimb altele, la fel de necunoscute. Explicaţia stă în faptul că o parte din ,,parlamentari” părăsesc scena vieţii 
politice, odată cu alegerile din 1883, ca să o urce alţi „parlamentari”, de a căror existenţă nu aveam cunoştinţă mai înainte. Şi peste 
aceştia s-ar fi aşternut uitarea dacă nu i-am întâlni în publicistica eminesciană.
Portretele lui Eminescu sunt tot atâtea ilustrări, cu exemple concrete, a tezei sale privind înlocuirea muncii cu alte îndeletniciri 
în promovarea în ierarhia socială.
Activitatea lui Eminescu la ,,Timpul” se încheie cu polemica cu presa din Imperiul austro-ungar. Poetul participă, ca delegat al 
cotidianului conservator, la festivitatea dezvelirii statuii lui Ştefan cel Mare, la Iaşi, în iunie 1883. Manifestaţia din capitala Moldovei 
este interpretată de presa austriacă şi maghiară ca fiind îndreptată împotriva imperiului vecin. Eminescu considera că nu erau 
pregătite toate condiţiile pentru înfăptuirea idealului nostru de unitate naţională şi aducerea sa în discuţia publică nu depăşea stadiul 
unor declaraţii demagogice. Poetul era pentru acţiuni practice, ca cele pe care le propunea la Societatea ,,Carpaţii” şi pentru care 
Biroul de informaţii vienez îl trecea printre cei ce activau pentru înfăptuirea ,,Daciei Mari”. Poetul îşi asuma, în tot ce întreprindea, 
cum se desprinde şi de aici, o înaltă răspundere în faţa istoriei, atât de zbuciumate, a poporului român.
Eminescu îşi începe activitatea cu o polemică cu presa din Imperiul austro-ungar în sprijinul revendicărilor românilor de sub 
stăpânirea sa şi o încheie la ,,Timpul”, în ajunul prăbuşirii sale intelectuale, tot cu o polemică, cu aceeaşi presă, în care condamnă 
asuprirea naţională şi practicile demagogice în lupta politică.
5. Colaborarea lui Eminescu la ,,România liberă”, în noiembrie 1888, marchează reintrarea sa în gazetărie, după o întrerupere 
de mai bine de cinci ani. Cotidianul ,,tinerilor liberali” se declară, încă din 16 ianuarie 1885, organ de presă al grupării junimiste din 
Partidul conservator. Foiletonul ziarului este ocupat, aproape număr de număr, de lucrări reproduse din ,,Convorbiri literare”, mutată 
la Bucureşti în aprilie 1885. Redactorii ,,României libere” se numărau, cum se poate vedea şi din volumul de faţă, printre cei mai 
statornici admiratori ai publicisticii eminesciene. Se explică de ce ţineau să colaboreze la ziarul lor cu articole politice. Eminescu 
pledează şi aici pentru schimbarea ,,relaţiilor de muncă” spre a veni în sprijinul ,,celor nemulţumiţi”. Poetul avea în vedere răscoala 
ţăranilor din primăvara anului 1888.
Eminescu trece de la ,,România liberă” la ,,Fântâna Blanduziei”, scoasă de un grup de transilvăneni cu începere din 4 
decembrie 1888. Poetul frecventează cercurile acestora şi cele ale bucovinenilor încă din epoca preuniversitară. Întocmeşte pentru 
noua publicaţie editorialul programa-tic şi colaborează în decembrie 1888 şi ianuarie 1889 cu alte câteva articole. Discuţia care se 
purta în Adunarea deputaţilor şi în Senat în legătură cu o nouă reformă a Legii tocmelilor agricole trebuia să ducă, cere el, la luarea 
unor măsuri grabnice pentru ridicarea ,,stărei igienice şi materiale a cultivatorilor”. Aceste măsuri nu se vor lua şi, un deceniu mai 
târziu, izbucnesc noi răscoale ţărăneşti, care se extind în toată ţara şi duc la căderea guvernului conservator.
Exegeţii operei lui Eminescu întâmpină cu rezerve colaborarea la ,,România liberă” şi ,,Fântâna Blanduziei”, pe motiv că 
poetul n-ar fi scris nimic după prăbuşirea sa intelectuală, în iunie 1883. Semnătura sa, cu care sunt însoţite aceste articole — şi numai 
cu iniţiale — nu ar constitui un argument suficient în atribuirea paternităţii eminesciene. Opinia că poetul nu scrie nimic după 
îmbolnăvirea sa este infirmată de documente. Acestei epoci aparţine traducerea gramaticii sanscrite, mărturie impresionantă a unui 
efort intelectual susţinut şi cu totul remarcabil sub raportul stăpânirii mijloacelor de expresie. Nu poate fi trecută cu vederea, pe de 
altă parte, corespondenţa sa din aceşti ani, de-o perfectă acurateţă şi luciditate. Nu întâlnim însă în aceste articole desfăşurarea amplă 
a discursului critic şi virulenţa limbajului polemic. Dar colaborarea la ,,România liberă” şi ,,Fântâna Blanduziei” se înscrie ca un 
epilog în ansamblul publicisticii eminesciene.
6. TEXTUL. CORPUS ŞI ORGANIZARE. Organizarea textelor se face, ca şi în volumele anteri-oare, strict cronologic, cu 
includerea în locurile respective şi a traducerilor. Textele din manuscrise le tipărim în succesiunea utilizării lor parţială sau numai ca 
referinţă. Am întocmit şi câteva grupaje pentru textele aparţinând aceleiaşi problematici. Facem loc, într-o secţiune separată 
transcrierilor
după diferite documente integrate de Eminescu în articolele sale sau la care trimite. Tipărim articolele cu titlurile date de Eminescu şi 
după sintagma iniţială în toate celelalte cazuri. Sintagma iniţială nu este revelatoare întotdeauna, însă reprezintă un titlu ce aparţine 
textului eminescian. Evitam în felul acesta şi falsurile săvârşite de editorii anteriori, care induc în eroare. însoţim textele şi cu 
indicarea datei apariţiei, pentru o mai uşoară urmărire a problemelor puse în discuţie.
7. STABILIRE ŞI  TRANSCRIERE.  Stabilirea textului şi a variantelor, precum şi transcrierea lor, se fac după principiile 
anunţate în OPERE, VII (p. 47—69), cu completările din OPERE, IX (p. 55— 56). Textele le tipărim integral, după prima apariţie 
în ,,Timpul”, ,,România liberă” şi ,,Fântâna Blanduziei” şi după manuscrise când le transcriem din caietele sale. Reproducerile din 
publicaţiile româneşti, integrate de Eminescu în comentariile sale, le tipărim cu corp de literă mai mic, drept, iar traducerile din presa 
străină, cu acelaşi corp mic, cursiv, spre a face distincţie între textul original şi reproduceri sau traduceri. Notele, culese cu acelaşi 
corp de literă ca textul lui Eminescu, aparţin poetului. Parantezele drepte [] marchează întregirile introduse de editor iar < >, 
segmentele necontextuale, pe care editorul nu s-a crezut îndreptăţit să le elimine. Semnul  [...]  indică omisiunile, ca urmare a 
deteriorării publicaţiilor respective, încât nu s-a putut stabili textul în întregimea sa.
8. COMENTARIILE. Comentariile cuprind o secţiune bibliografică unde consemnăm prima apariţie în periodice şi facem 
menţiune dacă articolul este semnat. Consemnăm, pentru primul editorial, titlul din ,,Timpul”  (Bucureşti, 26 ianuarie 1882, 
Bucureşti, 16 fevruarie 1883), facem menţiune pentru editorialele programatice, pentru al doilea şi al treilea editorial, iar pentru 
articolele din celelalte pagini indicăm rubrica în care se publică  (Bibliografie, Cronică dramatică, Informaţiuni). Reţinem şi 
reproducerile în publicaţiile româneşti şi străine, precum şi prima tipărire în volum, fără însă să trimitem şi la titlurile din ediţiile 
anterioare. Pentru textele transcrise din caietele lui Eminescu indicăm manuscrisul şi paginile. Dăm informaţii despre aşezarea în 
pagină, grafie, menţiunile poetului, iar când este cazul, prima tipărire în periodice.
Asemenea  informaţii  sunt  importante pentru cunoaşterea  statutului articolelor  în  paginile  publicaţiilor  respective şi în 
manuscrise, a circulaţiei lor în presa vremii şi a primei tipăriri a textelor din manuscrise şi în ediţiile anterioare.
Comentariile cuprind, cu puţine excepţii, şi o a doua secţiune în care prezentăm probleme legate de textul respectiv şi dăm 
informaţii asupra ecoului stârnit în presa românească, precum şi în cea germană şi franceză din ţară. Am crezut important să facem 
menţiune şi de fragmentele reproduse de aceste publicaţii din articolele eminesciene şi pe care le integrează în comentariile lor. Se 
situează pe primul loc ,,România liberă” şi ,,Binele public”, iar din presa străină, ,,Bukarester Tagblatt”, care comentează, cu extrase, 
aproape toate editorialele poetului din aceşti ani.
Eminescu consacră aceleiaşi probleme, ca reforma Legii tocmelilor agricole sau chestiunea dunăreană, o suită de articole în 
care foloseşte, în general, aceeaşi argumentare în susţinerea tezei sale. Expunem problemele principale acolo unde se pun mai întâi în 
discuţie iar la reluarea lor prezentăm numai chestiunile de istorie literară.
Cele trei publicaţii la care colaborează Eminescu în 1882—1883 şi 1888—1889 folosesc datarea după calendarul iulian, ca de 
altfel cea mai mare parte a presei noastre din secolul trecut. Respectăm datarea din aceste publicaţii. Să mai precizăm că presa 
românească folosea datarea anticipativă cu o zi. Pentru publicaţiile străine, care folosesc datarea după calendarul gregorian, dăm în 
paranteze drepte şi datarea după calendarul iulian, spre a evita confuziile în succesiunea evenimentelor.
Eminescu semnează, cum am arătat şi în Lămuririle... la volumele anterioare, numai câteva articole pentru care facem, de 
altfel, menţiune. Problema stabilirii paternităţii formează principala dificultate întâmpinată de editor. Dacă articolele semnate sunt 
extrem de puţine într-o activitate publicistică prodigioasă, se păstrează în manuscrise un număr impresionant de ciorne integrale sau 
fragmentare ale articolelor publicate. Manuscrisul miscelaneu 2264 însumează câteva sute de pagini, cu texte de această natură. Texte 
cu caracter publicistic se păstrează însă risipite şi în celelalte caiete eminesciene. Stabilirea paternităţii articolelor din această epocă a 
gazetăriei eminesciene ridică însă dificultăţi şi ca urmare a statutului ce i se creează poetului în redacţie în ianuarie 1882. Acum 
Eminescu nu mai deţine o rubrică permanentă, în general al doilea editorial, ca în anii 1880—1881. Noua conducere a cotidianului 
conservator renunţă la ea sau îi face loc în coloanele ziarului sporadic. Editoriale sunt scrise de Grigore G. Păucescu, ori de N. 
Christescu care îl dublează pe Eminescu pentru partea politică, precum şi de alţi colaboratori. Din februarie 1883 intră în redacţie, 
după toate probabilităţile, şi un redactor de la ,,Binele public”, organul de presă al ,,liberalilor sinceri”, cu care urma să fuzioneze 
cotidianul conservator.
Orientarea politică a articolelor nu mai constituie,  în absenţa mărturiilor din manuscrise, un criteriu în stabilirea paternităţii 
eminesciene şi nici expresiile tipice pe care se întemeiază editorii anteriori. Eminescu îşi fixează însă o ortografie a sa, pe care şi-o 
menţine, cu puţine excepţii, şi în această epocă a publicisticii sale. Gr. G. Păucescu şi N. Christescu vin cu ortografia de la ,,Dreptul”, 
iar ceilalţi colaboratori cu cea de la ,,Binele public” care nu se deosebea prea mult de a ,,Poporului” şi a altor publicaţii bucureştene. 
Există însă şi aici primejdia imixtiunilor în articolele poetului de vreme ce nu trecea zilnic pe la redacţie să urmărească tipărirea lor. 
Aceste posibile imixtiuni explică sporirea neaşteptată, în raport cu volumele anterioare, a textelor cu paternitate incertă.
Comentariile noastre au un caracter orientativ şi informativ. Atragem atenţia, cum facem şi în  Lămuririle... la volumele 
anterioare, că ele nu sunt destinate să se substituie studiului publicisticii eminesciene.
 
9.  ANEXELE.  Volumul este prevăzut cu o  Listă a siglelor publicaţiilor periodice întocmită după  Bibliografia Mihai 
Eminescu (1866—1970) Volumul I Opera (Bucureşti, Editura Academiei Republicii Socialiste România, 1976, p. 15—24), cu 
completarea siglelor făcută de noi în OPERE, VII (p. 72—74), OPERE, IX (p. 59—62), OPERE, XI (p. 13—14) şi OPERE, XII (p. 
11). Anexele mai cuprind Indicele numelor de persoane şi o Listă a facsimilelor. Pentru Tabloul ediţiilor trimitem la OPERE, IX (p. 
63—75), cu completările din Bibliografia la OPERE, XI (p. 605—607) şi OPERE, XII (p. 645—647).            
 
Addenda cuprinde texte din manuscrise identificate în cursul elaborării volumului de faţă. Sunt orânduite în ordinea utilizării 
lor în volumele anterioare. Facem loc aici şi la trei texte pentru care nu avem indicaţii certe cu privire la data elaborării lor. Ne 
folosim de elemente exterioare şi de conjunctură şi le repartizăm epocii studiilor vieneze şi berlineze. Dintre cele trei texte, de un 
interes aparte este articolul polemic cu ,,Neue freie Presse”, redactat de Eminescu în ger-mană, şi în care dezvoltă probleme ce vor sta 
permanent în activitatea sa publicistică de mai târziu. Articolul a fost descifrat şi tradus de Gerhardt Csejka.
 
Corrigenda aduce noi informaţii  cu privire la izvoarele folosite de Eminescu  într-un mare număr de însemnări din 
manuscrise, tipărite de noi în OPERE, XIV, în secţiunea Articole şi excepte. Astfel pe măsură ce se lărgeşte câmpul investigaţiilor ne 
apropiem tot mai mult de cunoaşterea totală a miracolului eminescian.
 
Cadrul istoric al publicisticii lui M. Eminescu —Cronologie reprezintă un mijloc de orientare pentru cititorul întregii 
publicistici eminesciene (volumele IX—XIII).  Cronologia acoperă perioada cuprinsă între 1821, data care marchează intrarea 
României în epoca modernă a istoriei sale, şi 1889, anul morţii lui M. Eminescu, şi urmăreşte, dincolo de simpla datare şi 
consemnare a evenimentelor, o succintă şi cât mai obiectivă desluşire a relaţiilor lor în desfăşurarea istoriei.
Dubla datare a unui eveniment indică folosirea concomitentă a calendarului iulian, oficial în România până în 1924, şi a celui 
gregorian, adoptat în Europa occidentală începând cu 1582, calendare între care, în epoca lui Eminescu decalajul era de 12 zile. Când 
un eveniment este notat cu o singură dată, ea este cea a calendarului gregorian.
Mulţumim istoricilor D. Berindei şi F. Constantiniu pentru competenta lectură a Cronologiei.
Adaugăm un grupaj de fotografii ale principalelor persoane care au avut un rol în viaţa politică şi socială a României şi a 
Europei în perioada publicisticii eminesciene.
 
10.  DIFICULTĂŢI.  Colecţia ziarului ,,Timpul” de la Biblioteca Academiei Republicii Socialiste România pe 1882 este 
incompletă. Lipsesc numerele 3, 68, 85, 97, 99, 101, 113 şi 277 din 5 ianuarie, 28 martie, 18 aprilie, 5, 8, 11 şi 28 mai şi 17 
decembrie, iar numărul 56, din 12 martie, este legat greşit la 12 ianuarie. Materialele din numerele 3, 68, 99 şi 277 au fost recuperate 
din colecţia cărturarului G. T. Kirileanu, intrată în fondurile Bibliotecii Municipale din Piatra Neamţ. Nu se păstrează în bibliotecile 
noastre în colecţii complete ,,Apărătorul”, ,,Armonia”, ,,Curierul”, ,,Fraternitatea”, ,,Gazeta de Bacău”, ,,Gazeta de Fălticeni”, 
,,Legalitatea”,  ,,Luptătorul”,  ,,Mesa-gerul  de  Brăila”,  ,,Plugarul”,  ,,Reforma”,  ,,Resboiul  român”,  „Scrânciobul”.  „Steaua 
României”, ,,Suceava”. Comentariile lui Eminescu privind unele din aceste publicaţii reprezintă, ca şi pentru cele înşirate în 
Lămuririle... la volumele anterioare, texte de referinţă pentru istoricul presei româneşti.
Eminescu face traduceri sau trimite la multe publicaţii străine care nu se păstrează în fondurile bibliotecilor noastre. O parte 
din aceste publicaţii au fost consultate în Biblioteca Naţională din Viena şi în Biblioteca Naţională din Paris.
Activitatea scriitoricească a lui Eminescu se deschide cu un prolog, poeziile din tinereţe, şi se încheie cu un epilog, 
publicistica de la ,,România liberă” şi ,,Fântâna Blanduziei”. Creaţia sa majoră se circumscrie între 1870, anul debutului în 
publicistică şi colaborării cu poezii la ,,Con-vorbiri literare”, şi 1883, cu publicarea Luceafărului şi a ultimelor articole în cotidianul 
bucureştean. Asistăm însă la o situaţie paradoxală, neîntâlnită, probabil, în nici o altă literatură europeană. Exegeza eminesciană din 
ultimii ani este orientată aproape exclusiv spre cele sub o sută de poezii şi câteva proze publicate de poet în timpul vieţii şi spre 
producţia literară, rămasă în manuscrise, poezie, teatru, proză, deşi nu ştim ce forme ar fi îmbrăcat în elaborarea definitivă. 
Publicistica sa, care însumează sute de articole, apărute sub răspunderea sa, este tratată mai puţin.
Maiorescu atrăgea atenţia încă în 1892 că genialitatea lui Eminescu se ,,vede însă mult mai strălucitoare din articolele lui 
scrise în proză şi risipite în diferite reviste şi ziare”. Şi G. Călinescu apreciază că publicistica nu este cu nimic mai prejos decât 
poezia. Pentru producţia literară dispunem de ediţii integrale în vreme ce publicistica s-a tipărit fragmentar în ediţii de acum o 
jumătate de secol şi este judecată cu această optică îngustă, adesea şi viciată prin supra-licitarea de texte fragmentare. Secţiune cu 
pondere majoră în sensul lui Eminescu, publicistica împlineşte imaginea asupra personalităţii sale titaniene şi va conduce, cum se 
întrevede de pe acum, la reevaluarea, cu perspectiva integralităţii, şi a creaţiei sale literare.
D. VATAMANIUC
SIGLELE PUBLICAŢIILOR PERIODICE
 
Siglele sânt preluate din Bibliografia Mihai Eminescu (1866—1970). Volumul I. Opera, Bucureşti, Editura Academiei Republicii 
Socialiste România, 1976, p. 15—20; M. Eminescu. Opere VII. Proza literară, Bucureşti, Editura Academiei Republicii Socialiste 
România, 1977, p. 72—74; M. Eminescu, Opere IX. Publicistică 1870—1877, Bucureşti, Editura Academiei Republicii Socialiste 
România, 1980, p. 59—62; M. Eminescu, Opere XI. Publicistică 1880, Bucureşti, Editura Academiei Republicii Socialiste România, 
1984, p. 13—14; M. Eminescu. Opere XII. Publicistică 1881, Bucureşti, Editura Academiei Republicii Socialiste România, 1985, p. 
11. Pentru publicaţiile care nu figurează în aceste lucrări s-au întocmit sigle noi. Anii care însoţesc titlurile privesc perioada cercetată. 
Publicaţiile ,,Allgemeine Zeitung", ,,Die Presse", ,,Deutsche Zeitung", „Fremden-Blatt", ,,Neue freie Presse" şi ,,Wiener allgemeine 
Zeitung" au fost consultate în Biblioteca Naţională (Osterreichische National Bibliothek) din Viena, iar ,,L'Echo de France", 
,,L'Europe diplomatique", ,,Figaro", ,,Figaro litteraire", ,,La France", ,,Gaulois", ,,L'Independance belge", ,,Journal des debats", 
,,Kolnische Zeitung", ,,La liberte", , .Messager d'Athenes", ,,Le Mot d'ordre", ,,Le Nord", ,,Le Parlament", ,,Die Post", ,,Le 
Renseignement parisien", ,,La Republique francaise", ,,Le Temps" în Biblioteca Naţională (Bibliotheque Nationale) din Paris.
 
AAZ
ALA
APA
BME
BOR
BP
BSC
BTAG
CFIN
CI
CRO-1
DPR
DREPTUL
DREV
DV
DZ
ECFR
ECHINOX
EDIPL
EGY
F
FBL
FIG
FIGLIT
FRAT
FREM
GAUL
GROM
GT
INDB
INDR-1
JDEB
JL
KZEIT
LF
LFR
LFRA
LIB
LIT
LL
LLIB
LMDO
LNO
LPAR
LPROM
LUC-B
„Allgemeine Zeitung", Augsburg, 1880—1883
,,Adevărul literar şi artistic", Bucureşti, 1923
„Apărătorul", Bucureşti, 1883
„Buletinul Mihai Eminescu", Cernăuţi. 1932-1939
,,Biserica ortodoxă română", Bucureşti, 1888
„Binele public", Bucureşti, 1882—1883
,,Biserica şi şcoala", Arad, 1882—1883
„Bukarester Tagblatt", Bucureşti, 1882—1883, 1888—
1889
,,Curierul financiar", Bucureşti, 1883
„Curierul de Iaşi", Iaşi. 1876-1877
,,Cronica", Iaşi, 1980
„Die Presse", Viena, 1882-1883
,,Dreptul", Bucureşti, 1882
„Deutsche Revue", Berlin, 1879—1880
,,Dacia viitoare", Paris, Bruxelles, 1883
„Deutsche Zeitung", Viena. 1880— 1883
,,L'Echo de France", Paris, 1881
„Echinox", Cluj, 1974
,,L'Europe diplomatique", Paris, 1881
,,Egyetertes", Budapesta, 1881
„Familia", Oradea, 1900
„Fântâna Blanduziei", Bucuresti, 1888—1889
„Figaro", Paris, 1880-1883
,,Figaro litteraire", Paris, 1881
„Fraternitatea", Bucureşti, 1882
„Fremden-Blatt", Viena, 1882—1883
,,Gaulois", Paris, 1881
„La Gazette de Roumanie", Bucureşti, 1882—1883
„Gazeta Transilvaniei", Braşov, 1882—1883
,,L'Independance belge", Bruxelles, 1880—1883
,,L'Independance roumaine", Bucureşti, 1882—1883, 
1888—1889
,,Journal des debats", Paris, 1880—1883
„Junimea literară", Cernăuţi, 1923
,,Kolniscne Zeitung", Koln, 1881—1882
„Luptătorul", Focşani, 1882
„Le Francais", Paris, 1883
„La France", Paris, 1881
„Liberalul", Iaşi. 1882-1883
„Literatorul", Bucureşti, 1882
,,Limbă şi literatură", Bucureşti, 1965
,,La Liberte", Paris, 1880
,,Le Mot d'ordre", Paris, 1880
,,Le Nord", Bruxelles, 1880—1883
,,Le Parlament", Paris, 1880
,,Le peuple roumain", Bucuresti, 1883
„Luceafărul". Bucureşti, 1982-1984
LUM
MANUSCRIPTUM
MESA
MO
MOA
MZO
N-l
NFP
OBS
ORT
PASO
PEL
POST
REFR
REPAR
RESB
RF
RFR
RITL
RL
ROM
SCRÎN
,,Luminatoriul", Timişoara, 1882 — 1883
,,Manuscriptum", Bucureşti, 1972—1984
,,Messager d'Athenes", Atena, 1882
„Monitorul oficial", Bucureşti, 1882-1883
,,Monitorul oastei", Bucureşti, 1883
,,Monitorul, ziar oficial al României", Bucureşti, 
1868
„Naţiunea", Bucureşti, 1882--1883, 1888-1889
,,Neue freie Presse", Viena, 1880— 1883
,,Observatoriul", Sibiu, 1881
,,Ortodoxul", Bucureşti, 1883
,,Pactul social", Iaşi, 1883
„Pester Lloyd", Budapesta, 1880-1883
,,Die Post", Berlin, 1880—1883
,,La Republique francaise", Paris, 1880—1883
,,Le Renseignement parisien", Paris, 1881
„Războiul", Bucureşti, 1882-1883
,,Revista de filozofie", Bucureşti, 1964
„Revista Fundaţiilor regale", Bucureşti, 1939
,,Revista de istorie şi teorie literară", Bucureşti, 1965
„România liberă", Bucureşti, 1882—1883, 1888-
1889
SMIM
ST
T
TEL
TELR
TEMPS
TOMIS
TRIB
TRIB-1
ŢN-B
VA-TM
VE
VNAŢ
VR-2
VRE
WAZ
 
„Românul", Bucureşti, 1882—1883, 1888-1889
„Scrânciobul", Bucureşti, 1868, 1879
,,Studii şi materiale de istorie medie", Bucureşti, 195
„Steaua", Cluj, 1964—1985
„Timpul", Bucureşti, 1882-1884
„Telegraful", Bucureşti, 1882—1883, 1888-1889
„Telegraful român", Sibiu, 1882—1883, 1888-1889
,,Le Temps", Paris, 1880—1883
,,Tomis", Constanta, 1969
„Tribuna", Sibiu, 1888-1889
„Tribuna". Cluj, 1972
,,Ţara nouă", Bucureşti, 1911
„Vatra", Târgu Mureş, 1975
„Viaţa economică", Bucureşti, 1964
„Voinţa naţională", Bucureşti, 1888—1889
„Viaţa românească". Bucureşti, 1964, 1983, 1985
„Vremea", Bucureşti, 1943
„Wiener allgemeine Zeitung", Viena, 1882
DIN PERIODICE
 
 
1882
CRONICA ANULUI 1881
I. ROMÂNIA
Nu putem porunci timpului să stea pe loc, nici putem face ca evenimentele să încremenească pe câteva ceasuri împrejuru-ne, ca să le putem 
fotografia , căci ele 'şi urmează cursul lor necontenit, puţin păsându-le daca ne dor ori ne bucură. În zadar minutarul ceasornicului ar sta pe loc; 
timpul curge alături cu el, şi numai omul, având pururea în faţă ziua de azi, eternul prezent, pune pietre de hotar între lucruri ce au trecut pentru 
totdauna şi fixează pe orizontul negru al viitorului dorinţele sale ca ţinte luminoase, uneori pe de-apururea neajunse .
Şi anul trecut e greu de izolat din cei ce-l preced şi din cei ce-l vor urma, căci din ziua lui întâia ne aruncă in medias res , în vârtejul 
împrejurărilor şi ne 'ncarcă memoria cu reminiscenţele ruşinoase ale răscumpărării drumului de fier, cu cele odioase ale atentatului Pietraru. Spiritul 
rău al demagogiei române îşi alesese de jertfă pe unul din chiar părinţii demagogiei. Mulţumită lui Dumnezeu şi prezenţei de spirit a victimei alese, 
atentatul n-a avut nici o urmare fizică gravă, dar a lăsat adânci urme psicologice în spiritul d-lui I. Brătianu şi l-a deziluzionat desigur în privirea 
simpatiilor sale anterioare pentru demagogie.
La 1 (13) martie sosi în Bucureşti ştirea îngrozitoare despre săvârşirea tragică a împăratului Alexandru II. Voind a vizita în acea zi manejul 
Mihail din Palatul de Iarnă, la întoarcere două bombe esplosive [î]i cad în cale şi-l rup bucăţi. Camera noastră în momentul întâi uită a lua act de 
această îngrozitoare ştire. Dar în curând se aude că secta nihilistă din Iaşi, care momise în sânul ei profesori tineri şi studenţi, a dat un banchet în 
onoarea succesului atentatului. Dr. Russel (recte  Sudzilowsky  ) e arestat, profesorii români sunt daţi în judecata unui juriu şi se descoperă o 
asociaţiune de vro 20 de studenţi români şi 50 de evrei cari propagau în şcoalele publice ideile de răsturnare. La 9 martie procesul Pietraru ajunge 
înaintea Curţii cu Juraţi şi, într-o şedinţă care ţine 22 de ore încontinuu , procesul se încheie prin condamnarea lui Pietraru la 20 de ani muncă silnică 
şi a lui Cârlova la nouă ani de recluziune . În iunie un juriu compus prin profesorii din Iaşi condamnă la pedepse disciplinare pe aciia cari luaseră 
parte la propaganda nihilistă .
În ianuarie încă, având a se face mai multe alegeri pentru împlinirea vacanţelor din Cameră, candidaţii opoziţiei au avut ocazia de-a supune 
criticei multe acte ale guvernului, între care vicioasa aplicare a legii recensimântului , care dăduse loc la cele mai vii protestaţii din toate colţurile 
ţării.
Tot în luna aceasta s-au făcut inaugurarea clubului " Binelui public" printr-un banchet dat în otelul Steiner , cu care ocazie s-a consacrat 
uniunea dintre grupul Vernescu şi fracţiunea din Moldova.
Cabinetul suferea de-o criză latentă care forma obiectul certelor din adunările de la Herdan şi în cari o parte a partidului căuta să elimineze 
din ministeriu pe d-nii Boerescu, Conta şi Teriachiu.
Pentru ca anul să se înceapă sub auspiciile lui Mercur, se descopere tot în ianuarie deturnarea a 83000 franci de către un funcţionar fiscal , 
George Bilcescu.
Din începutul anului mai e de notat învoiala intervenită între guvernul rusesc şi cel român, prin care acest din urmă primeşte drept bani 
materialul de  suprastructură  a liniilor construite de ruşi, deşi părerea guvernului nostru fusese că acest material i se cuvine de drept pe baza 
convenţiei ruso-române.
În fevruarie tribunalul comercial al imperiului la Lipsca pronunţă sentenţa sa în favoarea reclamantului Landau - kaufmann şi anulează 
urmările convenţiunii de răscumpărare încheiată la 1880 între stat şi Societatea Acţionarilor C.F .R. Pe liniile noastre, ce încep a fi administrate de 
directori princiari , plătiţi cu enorme lefuri, se 'ntîmplă o serie de accidente; în iunie chiar mai multe dupăolaltă, precum cele dintre Hanu Conachi— 
Iveşti, Serbeşti — Preval, Severin— Prunişor.
În august Adunarea Acţionarilor C.F  .R. votează mutarea  sediului  la Bucureşti; iar în octomvrie tribunalul din Berlin respinge cererea 
Landau - kaufmann  , făcută pe baza sentenţei din Lipsca, pe cuvânt că nu se mai poate restabili starea de lucruri anterioară convenţiunii de 
răscumpărare, nici se poate opera ştergerea acestei tranzacţiuni din registrele de comerţ. Reclamantul, daca a suferit pagube prin încheiarea acelei 
convenţii, poate intenta o acţiune de despăgubire pentru daune - interese .
Tot în fevruarie, în vederea evenimentelor care aveau să se petreacă peste câteva săptămâni, d. Brătianu găseşte mijloace de-a sonda 
atitudinea partidului conservator, căruia-i propune până şi o dreaptă împărţeală a portofoliilor ministeriale. Condiţiile puse de partidul conservator 
părând prea grele, tratările nu izbutesc .
Tot în fevruarie d. Stolojan cere un credit de 300 000 fr. pentru asigurarea liniştei publice.
Ministeriul Instrucţiunii aprobă aranjamentul pentru săvârşirea dinlăuntru a bisericii de la Curtea de Argeş prin d. Lecomte de Nouy .
D. C.A. Rosetti propune în Camera electivitatea magistraturii şi însărcinarea unei delegaţiuni a Camerei care, împreună cu una a Senatului, 
să aibă a formula, întrunite într-un fel de convent naţional, proiectul privitor la eligibilitate . Membrii acestui preţios convent să fie plătiţi cu câte 
una mie franci de obraz. Propunerea a rămas în stadiu embrionar pân-în ziua de azi.
La 25 fevruarie doi din oamenii eminenţi ai generaţiei trecute, Aug. Treb . Laurian şi Cezar Bolliac, încetează din viaţă.
Ziarele din Viena încep a vorbi de erigerea României în regat şi pun în vedere primirea anteproiectului ca condiţie a recunoaşterii noului 
rang al României. ,,Le Nord" menţionează asemenea ştirea ridicării la regat, ne dă însă consiliul de-a nu face nici un sacrificiu real pentru o simplă 
schimbare de titlu.
Evenimentul tragic din Rusia, mişcarea nihilistă din Iaşi, ramificată prin şcoli, încheiarea procesului Pietraru, ca tot atâtea fenomene răsărite 
din demagogia cosmopolită şi internă, motivează din partea d-lui Maiorescu următoarea interpelare:
Am onoarea a întreba pe d. ministru - preşedinte daca, în urma procesului Pietraru şi a manifestărilor socialiste din Iaşi, crede timpul venit 
de-a imprima politicei interne o direcţiune mai compatibilă cu consolidarea monarhiei constituţionale.
Printr-un discurs memorabil d. Maiorescu sileşte pe guvern de a-şi arăta arama şi de-a o rupe cu tradiţiile demagogice.
Răspunsul guvernului e prompt . A doua zi chiar, la 14 martie, tristul erou al nopţii de la 11 fevruarie, generalul Lecca, propune în Cameră 
proclamarea regatului, d. Ion Ghica, ministrul considerat ca antidinastic din vremea scandalului Slătineanu, face aceeaşi propunere în Senat, care e 
primită cu adeziunea formală a opoziţiei şi cu unanimitate de voturi.
Cu ocazia discutării bugetului, după propunerea făcută în Cameră, se sporeşte leafa miniştrilor la îndoit şi se înfiinţează un al optulea 
ministeriu fără portofoliu pentru prezidentul Consiliului. Între acestea se ivesc în Cameră şi în adunările de la Herdan disensiuni grave între d. 
Brătianu şi coreligionarii săi politici şi el [î]şi dă demisia, cu dezaprobarea vie a partidului şi a ziarului " Românul" 
D. Dumitru Brătianu e chemat din Constantinopole ca să ia moştenirea fratelui său, de unde şi soseşte, iar la 10 aprilie compune cabinetul 
său nou, care s-ar putea numi cabinetul încoronării. La 25 aprilie d. Dumitru Brătianu dezvoltă în Cameră un curios program ministerial, prin care 
promite puterilor binevoitorul său concurs şi ameninţă pe-un adversar necunoscut cu figuri retorice foarte energice.
La 10 mai e serbarea în adevăr frumoasă a încoronării şi câteva zile de-a rândul durează festivităţile cu cortejul istoric al breslelor.
Ne vine ştirea despre încetarea din viaţă a generalului Ion Ghica, fiul lui Grigorie Vodă Ghica, ministru plenipotenţiar al României la 
Petersburg.
În timpul în care d. Dimitrie Brătianu acuză în Cameră pe d. Boerescu că ar fi făcut promisiuni cari au indus pe puteri în eroare, că primim 
Comisia Mixtă, se ţine un meeting la Galaţi în cestiunea Dunării. D. Al. Lahovary espune printr-un discurs în Cameră toate erorile comise de 
cabinetul trecut în această cestiune şi d. G. Chiţu confirmă opinia opoziţiei ca împărtăşită fiind şi de partidul roşu. În urma acestora, grave 
neînţelegeri se ivesc din nou în sânul partidului ; cabinetul e ameninţat de un vot de blam. Îmblânzit de jurămintele de fidelitate ale coreligionarilor 
săi politici, d. Ion Brătianu se întoarce în capitală, frate - său [î]şi dă demisia la 9 iunie şi e ales prezident al Adunării, iar la 10 iunie se formează 
actualul cabinet I. Brătianu - C.A. Rosetti.
În Berlin Reichsratul votează tractatul de negoţ cu România. Cu ocazia aceasta partidul conservator german blamează presiunea făcută 
asupra României în cestiunea evreilor. 
D. Dimitrie Brătianu, venind pe scaunul prezidenţiei Adunării, ţine din nou un discurs foarte caracteristic, în care face grave acuzări 
partidului său. Până şi ziarele din America ţin seamă de acest discurs, care nu lasă nimic de dorit ca sinceritate. Comisiunea Europeană din Galaţi 
[î]şi încheie sesiunea.
În iunie d. Mancini, ministrul de externe al Italiei, adresează o notă ambasadorului italian de la Londra, prin care oferă serviciile de 
mediaţiune ale guvernului său în cestiunea Dunării. Corpurile noastre legiuitoare se închid, nu fără scandalul proiectului de răscumpărare a liniei 
Cernavodă - chiustenge .
D. C.A. Rosetti [î]şi inaugurează ministerul său de interne prin o circulară adresată prefecţilor, prin care cere ca aceştia să-i recomande de 
subprefecţi tineri cari ar avea licenţa sau doctoratul în drept, ceea ce deosebiţii Chiriţopoli şi Simuleşti nu întârziază a şi face.
În urma lovirii de stat din Bulgaria, şefii liberalilor de acolo, d-nii Slaveicof, Zancov şi Caravelov, au de gând a trece în Bucureşti şi a lucra 
de aci în senzul ideilor lor. Generalul Ernroth soseşte la Bucureşti cu pretinsa misiune de-a se înţelege cu guvernul român asupra opririi liberalilor 
de-a înscena din România vo mişcare în contra guvernului bulgar.
În august are loc întrevederea de la Gastein între împăratul Austriei şi al Germaniei. Contele Andrassy soseşte la Sinaia şi e primit în mod 
foarte simpatic. I se atribuie călătoriei lui intenţia de-a câştiga consentimentul României pentru anteproiect. În acelaşi timp foile ungureşti fac un 
zgomot infernal asupra unei pretinse încălcări de graniţe ce-ar fi avut loc la Sân-giorgiu din comitatul Trei Scaune din săcuime. Comisia de graniţă 
constată o eroare de 3500 paşi, rezultată din deosebirea între două documente de graniţă din a. 1792, şi conflictul se aplanează .
În septemvrie are loc întrevederea de la Danzig.
La 27 septemvrie redacţia ,,Românului" serbează aniversarea a douăzeci şi cincea a acestei gazete printr-un banchet dat în onoarea d-lui C.A. 
Rosetti, la care a luat parte mulţi străini din Bucureşti.
Moartea subită a baronului Haymerle ţine in suspenso tratările în cestiunea Dunării. În octomvrie regele Italiei, împreună cu regina, vizitează 
pe împăratul Austriei la Viena. D. de Rosny, sinologul , călătoreşte prin România şi prin Dobrogea.
M. Sa Regina publică un apel călduros pentru încurajarea industriei textile de casă a satelor noastre.
La 21 noiemvrie se dezvăluie cu solemnitate statua lui Ion Eliad.
La 15 noiemvrie se deschid Corpurile legiuitoare cu mesajul regal, care coprinde un pasaj energic cu privire la cestiunea Dunării. Austria se 
crede atinsă prin aceasta şi ordonă (fără notificare oficială) contelui Hoyos, ministrului său plenipotenţiar din Bucureşti, să suspende relaţiunile sale 
personale cu guvernul român. Ziarele austriace declară că, în cazul cel mai rău, sunt mulţumite cu status quo, dar că România să fie încredinţată că 
nu se poate face nimic în cestiunea dunăreană nici fără Austro-Ungaria, nici în contra ei. Ele ameninţă cu desfiinţarea Comisiei Europene din Galaţi.
Proiectul de răspuns al majorităţii Camerei reafirmă pasajul privitor la Dunăre, proiectul minorităţii prezentat de d. Carp se mărgineşte a 
asigura pe Coroană că ţara e gata la orice sacrificiu de câte ori drepturile ori onoarea ei va fi în joc. Cu ocazia discuţiei răspunsului la mesaj, d. Carp 
declară, fără a angaja responsabilitatea coreligionarilor săi politici, că, în favorul unei comisii europene compuse din delegaţii tuturor puterilor 
semnatare Tractatului de la Berlin, ar putea să sacrifice în materie de poliţie fluvială unele din drepturile suverane ale ţării, daca prin acest sacrificiu 
s-ar garanta neutralitatea Dunării şi mediat a ţării. Neputându-se însă obţine o asemenea comisie colectivă a Europei întregi, atunci d-sa nu admite 
nici un fel de comisie de riverani în care ar intra numai Austria, sau numai Rusia, sau numai ele amândouă. În asemenea caz comisia de riverani ar 
trebui să primească o a treia putere moderatoare căreia să-i încredinţeze chiar prezidenţia. Dar în favorul unei comisii compuse astfel d-sa crede că 
ţara nu trebuie să renunţe la nici una din prerogativele suveranităţii sale. D. Carp crede că Tractatul de la Berlin cuprinde o lacună. Guvernul e 
asemenea de părere că în privirea aplicării regulamentelor nu se poate face nici o concesie ce ar atinge suveranitatea ţării, dar, în privirea dreptului de 
supravegheare, maniera de-a vedea a guvernului e foarte laxă .
D. Maiorescu, susţinând proiectul de răspuns al minorităţii, dezvoltă un program întreg de reorganizare conservatoare înlăuntru. D. Lahovary 
e de opinie că, de vreme ce Tractatul de la Berlin nu zice nimic despre aplicarea şi supraveghearea aplicării regulamentelor, ci numai despre facerea 
lor, pe care-o atribuie Comisiei Europene din Galaţi, reintrăm în dreptul comun al ginţilor, conform căruia aplicarea se face de fiecare stat ca suveran 
pe malul său şi supraveghearea de ţările Europei cari au subsemnat tractatul. Din momentul ce această supravegheare nu se face numai de o singură 
putere în mod separat şi pentru un interes esclusiv, nu poate să atingă nici  drepturile  , nici interesele noastre. Liberalii independenţi (grupul 
Vernescu-ionescu ) cer de la guvern să
declare că nu acceptă nici supraveghearea navigaţiunii din partea Europei. Aceste sânt ideile ce s-au ivit cu privire la cestiunea Dunării în urma 
conflictului austro - român .
Tot cu ocazia discutării răspunsului d. Brătianu ţine un discurs prin care declară că n-a fost intenţia sa de-a aduce prin mesaj o atingere 
Austriei. Aceste declaraţii găsindu-se insuficiente în Viena, sânt urmate de scuzele formale ale d-lui Stătescu, după cari incidentul se declară închis 
şi relaţiile se restabilesc. În urma acestora d. C.A. Rosetti şi-a dat demisiunea din ministeriu.
Mai avem de însemnat că, spre sfârşitul anului, s-a deschis cursurile Facultăţii de Teologie, înfiinţate din iniţiativa episcopatului român şi în 
favorul căreia P.S.S. Ghenadie de Argeş a făcut o donaţiune de 30 000 lei noi.
 
II. STRĂINĂTATEA
 
Multe din cestiunile cari în străinătate au fost la ordinea zilei n-au dispărut încă şi începutul anului trecut e încărcat cu serii de evenimente ce 
neliniştesc până azi spiritul public.
Pe la începutul anului şi în vederea alegerilor pentru Reichsrat se accentuează în Germania animozitatea publică în contra influenţei 
economice şi politice a evreilor, ceea ce dă principelui de coroană al Germaniei ocazia de a se rosti, într-o întrunire a Institutului de invalizi, în 
contra mişcării antisemitice.                            
D. Barthélemy de Saint Hilaire, ministru de esterne al Franţei, adresează puterilor o circulară prin care esplică înţelesul protocolului no. 13 al 
Congresului de la Berlin şi cere mijlocirea puterilor pentru înlesnirea negociaţiunilor între Turcia şi Grecia în privirea cesiunilor de teritoriu; adaogă 
însă că puterile nu au de gând a dispune după voie-le de teritorii ce nu le aparţin. Această propunere de arbitraj e respinsă de către Turcia ca atentând 
la suveranitatea Porţii şi Franţa şi-o retrage. Ghazi Muctar Paşa e numit comandant al trupelor de observaţie din teritoriile ce sânt a se ceda. Poarta, 
ameninţată de revolte grave în Siria, în Curdistan şi în Albania, înclină a face rectificările de graniţă faţă cu Grecia şi, sub presiunea puterilor, ea-şi 
preschimbă la 14 iunie ratificările convenţiei cari dădeau Greciei bucăţi mari din Epir şi din Tesalia. De atunci încoace evacuarea s-au şi realizat.
În ianuarie dura încă războiul dintre Peru şi Chili. Lima, capitala Peru-ului, a fost ocupată în acea lună de trupele chiliene cari au rămas 
acolo până acum.
Anglia era ocupată şi înlăuntru şi înafară. Înlăuntru cestiunea agrarie din Irlanda se manifestă prin esploziune de dinamită, prin greve, iar 
deputatul irlandez Parnell declară că cea de întâi arestare va fi semnal pentru suspendarea generală a plăţii arenzilor (18 ian.) ceea ce s-a şi împlinit 
de atunci încoace. Ministerul, grămădit de aceste neorânduieli, prepară două biluri, unul de eserciţiune pentru a putea restabili liniştea în Irlanda, 
altul pentru a regula raporturile între proprietari şi arendaşi. Fiindcă în Parlamentul englez nu există închiderea discuţiei deputaţii irlandeji aveau de 
gând a vorbi în infinit în privirea proiectelor guvernului şi a nu le lăsa să ajungă la vot. În fine în fevruarie d. Gladstone obţine un vot de 415 contra 
65 ca bilul de constrângere să se voteze imediat. La Cork în Irlanda se sparge o magazie de iarbă de puşcă, se descoper mine de dinamit sub localele 
diferitelor autorităţi, fratele contelui Montemores, carele fusese asasinat în anul trecut, e asemenea asasinat; la 11 martie se întemniţează 74 membri 
ai Ligei agrare. De atunci încoace turburările durează într-una, deşi un tribunal agrar instituit în Irlanda, în urma legei agrare, a îndeplinit cererile 
legitime ale arendaşilor, spre marea nemulţumire a proprietarilor. Guvernul a suprimat Liga, a pus pe şefii ei în închisoare, Liga femeilor a fost 
asemenea interzisă şi Irlanda e pusă în stare de asediu. Cu toate acestea dezordinele şi crimele urmează, arenzile nu se plătesc, atacurile personale se 
înnoiesc.
În Afganistan Abdur - rhaman , ieşind în sfârşit învingător, a anunţat pe viceregele Indiilor că o să-l viziteze, ceea ce va contribui a-i întări 
tronul şi bunele relaţii cu Anglia.
În Africa australă boerii, ţăranii olandeji colonizaţi, s-au opus cu arma în mână anexiunii republicei Transval la monarhia engleză şi au 
repurtat mai multe victorii strălucite. în momentul în care gen. Roberts a fost trămis să-i combată, Anglia a intrat în tratări de pace cu ei, împinsă de 
opinia publică din Olanda şi le-a conces deplina autonomie locală, păstrându-se însă suzeranitatea Angliei.
Liber - cugetătorul d. Bradlaugh, refuzând a depune jurământ la intrarea în Camera Comunelor, a fost esclus. Reales de colegiul său, i s-a 
refuzat intrarea în Parlament şi cestiunea aşteaptă încă o soluţiune.
În Germania vederile economice şi financiare ale princepelui - cancelar primează orice alte cestiuni. Încă la începutul anului cancelarul 
convocase un Consiliu economic (Volkswirthschaftsrath)
spre a-l consulta în privirea măsurilor de luat pentru ridicarea industriei şi îmbunătăţirea sorţii lucrătorilor. C-o fină ironie, cancelarul observă 
specialiştilor din acest consiliu că e silit să-i consulte în acest chip, de vreme ce ei, nefiind nici advocaţi, nici profesori, nu pot ajunge în Parlament. E 
drept că Germania nu a dat cancelarului său o majoritate parlamentară favorabilă vederilor sale. Dar el a găsit remediul în contra acestui neajuns 
făcând pe împăratul - rege să iscălească un rescript prin care aduce aminte că actele guvernului prusian şi ale celui imperial sunt libera emanaţiune a 
voinţei monarhului şi că, daca există Constituţie şi Parlament, acestea înşile nu sânt pornite decât din libera voinţă şi din iniţiativa regelui: „Nu voi 
ca o coală de hârtie să se pună între mine şi poporul meu” a zis Frideric Wilhelm IV şi tot acest dicton de tradiţie monarhică [î]l repetă Wilhelm 
Gloriosul. În urma energicului rescript imperial principele a avut ocazie de a se pronunţa din nou asupra sistemului său de organizare economică şi a 
accentua interesul ce crede că statul creştin e dator a-l avea pentru soarta lucrătorilor.
 
În sistemul pe care am a-l reprezenta, conform voinţii împăratului, zise principele de Bismarck, mănţin principiul că numărul acelora cari n-au de purtat 
în stat decât sarcine trebuie să fie cât se poate de redus. Je suis le Roi des gueux , au zis Frideric cel Mare; Frideric Wilhelm III a eliberat ţăranii şi 
actualul rege se crede fericit că  la adânci - bătrâneţe i-a fost dat să inspire clasei celei mai slabe din stat, lucrătorilor, încredere mai multă în puterea 
statului şi în viitor...Chiar aceia care nu mai cred în  revelaţiunea  creştinismului trebuie să conceadă că morala lor, cu  postulatele  ei de iubire a 
aproapelui, de onoare ş.a.m.d., la cari ţin şi ei, nu sânt decât rămăşiţe fosile ale creştinismului, Credinţa mea că morala e o emanaţiune a doctrinei 
revelaţiunii, la care ţine şi împăratul, mă face să-i dau o formă şi în legislaţiune.
 
În Austria ministeriul Taafe se bucură în Parlament de-o majoritate compusă printr-un compromis dintre naţionalităţi şi conservatori. În 
cabinet însuşi sânt mai mulţi reprezentanţi ai naţionalităţilor, precum cehul Prazak , ministru de justiţie, polonul Dunajewski la finanţe ş.a.m.d. Încă 
în ianuarie cabinetul Taafe a anunţat o serie de proiecte pentru îmbunătăţirea sorţii populaţiunilor rurale. Întâlnirea de la Gastein şi vizita regelui 
italian la Viena au întărit relaţiunile esterioare ale monarhiei.
Introducerea serviciului militar obligatoriu în Bosnia şi Herţegovina, provincii cari de nume stau sub suveranitatea Porţii şi a căror 
administrare timporară a luat-o asupră - şi Austria, a dat ocazie Porţii să proteste în contra acestei măsuri. În Bocche din Cataro muntenii slavi se 
opun din nou introducerii serviciului militar, de cari fuseseră dispensaţi prin învoieli anterioare cu guvernul central.
În Ungaria şi ţările anexate au avut loc alegerile pentru Dietă, ale căror pregătiri s-au început însă cu mult înainte. Încă de prin iulie 1880 dr. 
Hodoş şi d. G. Bariţ adresaseră o circulară a atitudinii lor. O a doua circulară s-a adresat de către d-nii N. Popea şi G.Bariţ în noiemvrie 1880, iar în 
martie 1881 un Comitet electoral central, constituit în Sibiu, a convocat o adunare generală a alegătorilor români din Transilvania în care fiece cerc 
electoral să fie reprezentat prin doi delegaţi. Obiectul conferinţei era: „stabilirea atitudinii alegătorilor români în faţa alegerilor apropiate pentru 
Dietă”. La 30 aprilie au şi început acea conferinţă electorală, la care a luat parte şi delegaţii cercurilor electorale române din Banat şi din Ţara 
Ungurească, pe lângă cei ardeleni. Rezoluţia conferenţei a fost ca românii din Ardeal să observe ca până acum politica pasivităţii şi să se abţie de la 
alegeri, atitudine ce implică nerecunoaşterea  de jure a întregei legislaţiuni ungureşti de la 1866 (de la dualism) încoace. Românii din cercurile 
ungurene  şi  bănăţene  să ia însă parte la alegeri, accentuând în Dietă atitudinea ardelenilor. În ajunul alegerilor (prin iunie) doi membri ai 
episcopatului român, mitropolitul gr[eco]- or[todox] al Ardealului şi episcopul gr[eco]- cat[olic ] din Gherla fac — sub presiunea guvernului din 
Pesta se vede — circulare către preoţi şi credincioşii lor, îndemnându-i să ia parte la alegeri. Episcopul din Gherla le recomandă chiar pe candidaţii 
guvernamentali. În definitiv naţionalităţile sânt bătute în alegeri, căci tocmai partidul guvernamental e cel care e ales în cercurile electorale ale lor, 
pe când stânga, partidul uniunii personale şi a politicei dezlipirii de Austria, se alege în cercurile curat maghiare. În octomvrie se adună Congresul 
bisericii române din Sibiu şi are, între altele, de obiect înfiinţarea a încă două episcopii. În Congres, d. Parteniu Cosma face o propunere în favorul 
retipăririi cu litere a cărţilor rituale în înţelegere cu episcopatul din România şi cu mitropolitul din Bucovina.
În Bucovina partidul naţional dispune de 2/ 3 a Dietei provinciale. În gimnaziul de la Suceava se introduce limba română ca limbă de 
propunere în clasa paralelă şi consistoriul îndeamnă prin circulară pe părinţii români de-a se folosi de această ocazie şi de-a popula c-un număr 
suficient de elevi clasa paralelă.
În Serbia vine, prin influenţă austriacă, un cabinet care-şi plăsmuieşte o majoritate docilă , care votează joncţiunile căilor ferate cu Austria şi 
tractatul de comerţ.
În Bulgaria anul începe cu ministerul liberal. Aceasta declară puterilor că crearea drumului de fier Rusciuc-varna e o sarcină prea grea pentru 
Bulgaria şi că nu dispune de fonduri pentru
a dărâma cetăţile de pe Dunăre, conform Tractatului de la Berlin. Ministeriul se mai plânge, în fevruarie, în contra imigraţiunii prea numeroase din 
Macedonia. În aprilie prinţul Alexandru (Battenberg) adresează o proclamaţiune poporului bulgar prin care-i impune condiţii constituţionale pentru 
rămânerea sa mai departe pe tron. Prin alegeri, ieşite cu totul în senzul guvernului dar după energice presiuni, s-a consumat o lovitură de stat analogă 
cu cea de la noi de la 2 mai 1864.
O seamă de români din ţinuturile locuite de ei în Bulgaria, atinşi de închiderea şcoalelor şi bisericilor române, reclamă la regele Italiei, la al 
României, la d. Gambetta şi la papa în contra actului arbitrar al închiderii institutelor lor de cultură.
 
În Rusia, de la începutul anului încă, prinţul Gorciacof se retrage de la conducerea afacerilor esterioare. Atentatul odios de la 13 martie 
provoacă indignarea lumii civilizate şi strigăte sălbatice de bucurie din partea nihiliştilor şi a sectelor radicale înrudite. Ţarul Alexandru III se suie pe 
tron, ameninţat pururea şi până azi, ca şi părintele său. Procesul în contra asasinilor Rysakoff , şeliabov , Perovscaia ş.a. se sfârşi la 7 aprilie cu şapte 
condamnări la moarte. La 15 aprilie 5 din condamnaţi sunt spânzuraţi în piaţa publică, iar Iessyi Helfmann , însărcinată fiind, i se reduce după facere 
pedeapsa la munca silnică pe timp nedeterminat . împăratul se retrage la Gacina, unde se iau cele mai minuţioase precauţiuni în contra vizitatorilor . 
El trăieşte rău cu doi din unchii lui şi CU un văr pe cari faima publică [î]i acuză de conivenţă la comploturi.
În mai încep în Rusia de sud răscoalele în contra evreilor, urmate de măsuri administrative pentru depărtarea lor din sate. Loris Melicof 
demisionează şi generalul Ignatief devine ministru de interne. Prin ucaz imperial s-a anexat teritoriul turcmenilor tekinţi . În noiemvrie se face din 
nou un atentat asupra prefectului de poliţie Cerevin şi se descoperi un complot din cele mai fabuloase. Un balon cu bombe esplozive era să fie lăsat 
deasupra Gacinei pentru a arunca castelul în aer. În decemvrie procesul Mrovinski dovedi că corupţiunea se află până şi în cele mai nalte sfere de 
încredere. În iunie se constată că finanţele Rusiei prezintă un deficit de 125 milioane ruble.
Politica esterioară a Rusiei îşi urmează însă cursul necontenit înainte.
În fevruarie marchizul Ţzeng iscăli la Petersburg un tractat de pace cu Rusia, în virtutea căruia China va plăti 9 milioane de ruble şi cedează 
Rusiei o bucată de teritoriu în Ili apusean ;
Rusia are dreptul de-a avea în China consulate numeroase; poate avea negoţ nevămuit cu mongolii .
Războiul cu turcmenii tekinţi s-a început încă din anul 1879, când generalul Lomakin fu biruit, cu cei 4 000 de soldaţi, înaintea întăriturilor 
de la Ghiok-tepe . Dar ruşii durară un drum de fier prin stepă . Douăzeci de mile departe de lacul Caspic apăru Scobelef  înaintea întăriturilor 
tekinţilor . La 4 ianuarie se făcu o paralelă, la 7 şi 8 o a doua; în fine la 24 asalt general şi luarea întăriturilor. " Totul a trecut sub sabie" telegrafie 
Scobelef . Acum obiectivul cuceririlor asiatice e cetatea Merv , numită regina lumii.
Întrevederea de la Danzig a avut de obiect de a asigura pe împăratul Germaniei ca Alexandru III nu încurajează panslavismul şi că Rusia va 
urmări o politică generală conservatoare.
 
În Italia afacerea Tunisului a făcut mult sânge rău. Expediţia franceză a adus după sine demisia cabinetului Cairoli, care s-a găsit că n-a fost 
destul de energic în afacerea asta, precum şi demisia gen. Cialdini , ambasador al Italiei la Paris. D. Depretis a constituit un ministeriu nou, cu d. 
Mancini la Esterne.  Dezordini  tumultuoase pentru cestiunea  Tunisului  ,  atacarea  legii garanţiei  papei din partea  radicalilor  ,  dezordini  la 
transportarea corpului lui Piu IX şi în fine lărgirea dreptului electoral şi reducerea cenzului sunt evenimentele care-şi dispută interesul zilei în Italia. 
Cauzele întâlnirii regelui cu împăratul Franz Iosif nu sânt tocmai cunoscute, dar urmările sânt în defavorul României în cestiunea Dunării.
Serviciul funebru ţinut în Panteon spre reamintirea anului al patrulea de la moartea lui Victor Emanuil are o însemnătate escepţională prin 
participarea tuturor partidelor. Serbarea ia un înţeles demonstrativ faţă cu ştirea că Germania ar fi invitând puterile să intervină în favorul restabilirii 
puterii lumeşti a papei.
 
În Franţa multă  sfară  şi mici rezultate. Scrutinul pe liste patronat de d. Gambetta n-a pătruns. Evenimentul cel mai însemnat e că d. 
Gambetta, dictatorul pe scaunul prezidenţial al Adunării, a fost în fine silit de împrejurări să primească prezidenţia Consiliului de Miniştri. Marele 
ministeriu, aşteptat cu atâta nerăbdare, s-a dovedit însă un cabinet compus din amici şi oameni credincioşi ai tribunului , fără vro altă însemnătate. 
Expediţia tuniziană a dat loc la un scandalos proces de calomnie înaintea juraţilor cari au achitat pe Rochefort.
 
În Spania ministerul Canovas del Castillo au făcut loc unui cabinet Sagasta şi Martinez Campos . S-a votat o conversiune a datoriei publice. 
Regele Alfons s-a întâlnit cu regele Don Luiz de Portugalia. În Portugalia a venit ministerul conservator de Fontés .
În Statele Unite prezidentul James Garfield a căzut victima unui asasin , anume Guiteau , despre care nu se poate şti daca cauze politice sau 
dezordine intelectuale l-au împins la această crimă.
[1, 3 ianuarie 1882]
 
[„ZIARUL «PRESSE» DIN VIENA"] 
 
Ziarul ,,Presse" din Viena care trece de oficios publică, asupra crizei ministeriale din România, şirurile pe care le publicăm mai la vale. Acest 
articol a format deja obiectul unor controverse polemice în foile noastre şi de aceea [î]l reproducem nu atât pentru ceea ce coprinde, ci mai cu seamă 
pentru că poate să fi răsfrângând până la un grad oarecare opiniile sferelor guvernamentale din Viena. Aşa pate orice guvern care sacrifică interesele 
ţării pentru a se ţine la putere. Străinul, după ce-l compromite, [î]i dă cu piciorul. Observăm pentru foaia din Viena că deosebirea ce o face între 
veche dreaptă şi jună dreaptă n-a existat şi nu există în realitate şi că această deosebire subtilă e o creaţiune ad-hoc, parte a adversarilor noştri politici 
de câte ori le convenea, parte a unora cari aşteaptă ca şi în partidul conservator să domnească acea strictă disciplină ca-n partidul roşu care face [cu] 
neputinţa orice discuţie de idei.
Iată articolul:
 
În România guvernă de şase ani de zile partidul liberalilor sau al roşiilor. El a avut fericirea de-a fi la cârmă într-un timp în care Rusia 
a declarat război Turciei şi în care România a putut să devie, prin Tractatul de la Berlin, nu numai neatârnată dar şi regat. Ceea ce s-o mai 
fi făcut în acest timp pentru ţară e poate mai puţin meritul partidului roşu pe cât a conducătorului Ioan Brătianu, care de la iulie 1876 a  
purtat aproape fără întrerupere prezidenţia Consiliului. Daca partidul s-a putut mănţine atât de mult timp în Parlament meritul este a i se 
atribui pe de altă parte influenţei lui Rosetti, carele, ca şef - redactor al ,,Românului" şi ca prezident al Adunării s-a îngrijit de toate de câte 
Brătianu n-avea dibăcia sau timpul de a se îngriji. Ceea ce stătea îndărătul acestor doi n-a fost nicicând mai mult decât o gloată bine  
disciplinată, căreia - i lipseau atât talentele cât şi caracterul. Cu atât mai dibaci erau însă membrii acestui partid în esploatarea practică a 
funcţiilor, demnităţilor şi geşefturilor care le stătură la dispoziţie în decursul atâtor ani. Rosetti, acest Girardin al României, cunoştea bine 
slăbiciunile omeneşti şi necesităţile partizanilor săi, şi supoziţiunea tăcută ,,de-a trăi şi a lăsa şi pe alţii să trăiască" era cleiul care lipea 
existenţa şi forma tăria partidului liberal din România. Oameni cu mâni curate şi principii catonice ca Brătianu ori Ionescu erau corbi albi 
în partidul roşu şi când aceştia — entre eux — condamnau şi blestemau pe propriii partizani, acestora sau le era ruşine niţel sau nu le era 
de loc, dar la urma urmelor lucrurile rămâneau în făgaşul lor vechi, căci Rosetti, pe atât de popular pe cât de lipsit de scrupul, prefera 
domnia partidului său oricării consideraţii morale şi oricării grije pentru binele adevărat al ţării.
Luând lucrurile un astfel de curs, partidul liberal trebuia să apuce spre criză îndată ce se ivea în faţă-i cerinţa de a face ceva pentru  
reformele dinlăuntru — ceea ce în România era echivalent cu înlăturarea corupţiunii.
În măsura în care se dezlegau cestiunile esterioare, se prezenta tot mai peremptorie cerinţa aceasta şi, pentru că Brătianu n-a izbutit în 
vara trecută de a face pe partidul său să taie cu dezinteresare în carne proprie, se retrase, spre a nu fi îngropat şi el sub ruinele partidului 
său. Atunci intră de dragul partidului al doilea dioscur , Rosetti, în cabinet.
Dar nici intrarea acestuia n-ar fi împiedecat declinarea politică a roşiilor daca cestiunea dunăreană n-ar fi revenit pe tapet şi nu l-ar fi  
împins din nou în fotoliul de ministru pe Ioan Brătianu, care se bosumflase .
Rosetti şi Brătianu nu sunt însă, numai dioscuri politici de 35 de ani încoace, ci, pân - la un grad oarecare, sunt şi rivali, deci, când 
cestiunea dunăreană se ivi din nou, unul din ei trebuia să iasă din ministeriu. De astă dată se duse Rosetti, nu fără oţărire , precum ne spun 
ştirile din Bucureşti, pentru că refuza de a mai lua prezidenţia Camerei şi preferă a face politică de şef - redactor al ,,Românului" în 
Parlament şi afară de el. Dar daca Rosetti trece în opoziţie deschisă sau numai periodică în contra guvernului, atunci roşii se desfac în 
adevăr după cum vedem din foile române în ,,juni" liberali şi ,,bătrâni" liberali şi atunci s-a sfârşit nu numai cu ministerul Brătianu, ci cu 
chiar domnia partidului liberal din România. Cu toate meritele şi cu toată popularitatea pe care o posedă, Brătianu, el nu se va putea 
susţine în Parlament faţă cu Rosetti nici pe sine, nici pe colegii săi ministeriali.
Lui Brătianu, omului bătrân şi în adevăr obosit, nu i-ar mai rămânea nimic alt de făcut decât de-a se retrage CU totul de pe arena 
politică sau de-a încerca să-şi reformeze partidul cu elemente de convingeri mai conservatoare, adecă cu adversari de-ai săi de pân' acum . 
O poate însă face, este în stare de-a o rupe cu totul cu tradiţiile vechi şi cu partizanii vechi ? lată un lucru de care cată să ne îndoim. Dar că 
Brătianu a avut gust să facă o asemenea întoarcere 'mprejur ne-o dovedeşte atitudinea sa în anul trecut, când fratele şi adversarul său, 
Dimitrie Brătianu, a luat prezidenţia Consiliului.
Această icoană a situaţiei situaţiei politice din România n-ar fi tocmai interesantă, dar ea ne deschide o perspectivă cam vastă la o 
deplină criză de partizi şi de guvern în România. Deplina dărâmare dinlăuntru a partidului liberal va aduce la cârmă un nou partid, pe cel 
conservator, şi această împrejurare e destul de însemnată nu numai pentru. România, ci şi pentru relaţiile ei cu străinătatea. E cu putinţă, 
ba verisimil chiar, ca, după ieşirea lui Rosetti, căruia-i vor urma şi miniştrii Stălescu şi Urechiă, Brătianu să încerce încă o dată a-şi 
reconstrui ministerul cu mediocrităţi , dar mult nu poate ţinea situaţia. Brătianu, sătul de guvern şi obosit, Rosetti în opoziţie, partidul 
depravat — iată necesitatea impusă a unei schimbări a sistemului politic.
E adevărat că conservatorii nu formează azi un partid puternic şi strâns organizat. Roşii s-au priceput să neutralizeze pe adversarii lor  
cei mai talentaţi prin posturi diplomatice şi de alt soi; în fine ştie oricine că partidul boieresc, bătrâna dreaptă — pe cari Rosetti l-ar fi  
recomandat zilele din urmă ca succesor politic — n-o să-i ajute tocmai mult României. Dar între capacităţile mai tinere ale conservatorilor 
există bărbaţi patrioţi cu o cultură superioară şi de un caracter
dezinteresat, precum Maiorescu, Carp, Lahovari ş.a., cari, ca odinioară, Epureanu,  sunt  destul de capabili de a lua asupră-le o moştenire atât de 
destrăbălată ca aceea a roşiilor. Daca gândim la relaţiile actuale dintre Austro-Ungaria şi România nu e desigur optimism de-a crede că aceste relaţiuni s-
ar putea numai ameliora sub un regim conservator. Austrofobii şi rusomanii sunt mai rari în şirurile conservatorilor decât între partizanii unui Rosetti, 
Cogălniceanu sau Stătescu, ceea ce nu poate fi decât în favorul dezvoltării şi neatârnării României.
Deocamdată cată să aşteptăm ce curs va lua criza ministerială din Bucureşti. Soluţiunea ei va arăta daca pronosticul pus de noi se va realiza în 
decursul sau după  seziunea încurândă a Camerei. Daca regele Carol se va  hotărâ a chema un ministeriu conservator, trebuie neapărat să urmeze 
disoluţiunea Camerei faţă cu puterea cantitativă a majorităţii liberale. Tabloul ce ni-l vor prezenta evenimentele parlamentare din Bucureşti nu vor fi 
tocmai vesele. Oţărârea şi patima au luat atât de mari dimensiuni în ziarele opoziţiei şi a majorităţii în timpul din urmă că nu e de gândit la o priincioasă 
campanie parlamentară, nici la o sanificare a partidului astăzi la putere.
[10 ianuarie 1882]
 
UN PROFESOR DE LIMBA ROMÂNĂ FĂRĂ A O ŞTI
 
Citim următoarele în " Războiul Weiss" 
 
Greşeli de limbă.  Mai toate ziarele, atât din capitală cât şi din judeţe, sunt pline de greşeli, nu numai ortografice , ci de limbă chiar. Despre cele dintâi 
nu mai vorbim; ortografia noastră nefiind definitiv fixată, fiecare scrie cum [î]l taie capul, în câte 5—6 feluri, deşi ar trebui să aibă cel puţin un sistem 
ortografic. Lucrul principal este că se comite (?!?) greşeli gramaticale neiertate şi, ceva mai mult, asemenea greşeli se strecoară chiar în ,,Monitorul oficial" în 
actele ce poartă iscălitura M. S. Regelui.
Astfel, ca să dăm un exemplu, în fruntea ,,Monitorului oficial" d-alaltăieri; pagina I, coloana I, figurează, un înalt ordin de zi al Regelui către oştire, în 
care se zice între altele: ,,silinţele voastre" dau roade noi" — [î]n loc de dă (?!?).                                                               
Tot în ,,Monitorul oficial" numărul de ieri, la discursul de felicitare adresat Regelui cu ocaziunea Anului Nou de către d. ministru de interne Rosetti, 
citim: ,,Românii... cu iubire şi cu credinţă  crescânde"  Forma aceasta de  crescândă, crescânde nu există în limba noastră românească, ea este curat 
maimuţărie după franţuzeşte, introdusă de oarecari pretinşi literaţi.
Greşeli de felul acesta sunt foarte multe şi ar fi de dorit ca, cel puţin în foaia oficială, să nu se mai repete, căci şeade ruşine.
 
Ar fi fost mai bine ca cei de la ..Războiul" să fi tăcut! Si tacuisses , philosophus mansisses !...
[10 ianuarie 1882]
 
[„SE PARE CĂ ZÂZANIA "]
 
Se pare că zâzania ce caută ,,Românul" să arunce în rândurile opoziţiunii şi-a produs efectul şi confraţii noştri de la ,,Binele public" au căzut 
cei dintâi în cursă.
Am zis într-unul din numerile trecute că ÎN ţara noastră nu vedem în acest moment decât două tendinţe politice, deci două partide: cei ce se 
mulţămesc cu bazele puse de Constituţiunea din 1866, care, în eserciţiul suveranităţii, asigură predomnirea celor mai inteligenţi, ca mai capabili de a 
se pronunţa, şi proprietăţii fonciare, ca mai interesată la prosperitatea ţării; şi cei ce, după ce şi-au ascuns mult timp tendinţele, s-a hotărât să atace 
bazele Constituţiunei din 1866 şi să asigure predominarea celor mai ignoranţi.
" Binele public" crede că e loc şi pentru un al treilea partid, al cărui caracter să fie independenţa, lipsa de galoane , de livrele şi de anticamere 
, şi ne mustră de ce vrem să fie numai două partide.
Dar lucrul este simplu. Trebuie să ne împărţim în două pentru că în Corpurile legiuitoare nu sunt decât două urne şi nu putem vota decât 
pentru or contra; şi experienţa de toate zilele ne arată că, în alegeri, trebuie să ne împărţim asemenea în două, să votăm pentru un candidat sau 
pentru altul, căci altminteri pierdem voturile; pentru că, în sfârşit, în regimul parlamentar nu există decât două roluri pre scena politică, rolul 
guvernului şi acela al opoziţiei.
,,Binele public" are mult spirit. Dar în aceste momente în care toate interesele au fost îngrijate de legile propuse de guvern avem ceva mai 
bine de făcut decât un duel de spirit. Adunarea din laşi ne-a dat un exemplu pe care ar fi în interesul ţării să-l imităm cu toţii.
Ne mărginim dar  a mulţumi confraţilor  noştri pentru propunerea ce ne fac  de-a ne introduce în templul democraţiei  ridicat  prin 
Constituţiunea din 1866 şi aceasta pentru că partidul conservator, fiind factorul principal al Constituţiunii, se găsea neapărat într-însul înainte de-a se 
fi gândit d. Vernescu să proscrie livrelele şi să formeze un partid pe care să-l constituie portar al acelui templu.
O singură observaţiune ne cerem voie de-a face ,,Binelui public" şi aceasta este că, după părerea noastră, prea ţin mult la toaletă. Credem 
galoanele şi livrelele indiferente, chiar în democraţie : ceea ce trebuie, după părerea noastră, ca să prindem loc în templul de care vorbim, este curajul 
de-a ne dezbăra de prejudiţii nejustificate , voinţa de a căuta tăria în principii, iar nu în pizma ce inspiră sufletelor slabe casele frumoase şi trăsurile 
luxoase, şi, mai pe sus de toate, agerimea de-a descoperi omul sub haină şi ideea sub frază.
[13 ianuarie 1882]
 
[,,«ROMÂNUL» ESTE ŞI MAI NEDREPT"] 
 
,,Românul" este şi mai nedrept cu noi şi, ce n-ai crede, se apucă să ne dea lecţii de logică! Ce logică şi ce profesori!
,,Românul" nu pricepe cum noi, cari credem că liberalismul cere dreptate deopotrivă pentru toţi, nu recunoaştem că suveranitatea trebuie să 
se exercite deopotrivă de toţi.
Dar nu e vina noastră daca " Românul" care pronunţă de 40 de ani cuvintele de liberalism şi democraţie , nu şi-a dat niciodată osteneala de-a 
le înţelege. Nu e vina noastră daca el şi astăzi confundă liberalismul cu demagogia şi aplică la exerciţiul suveranităţii ceea ce am zis noi despre 
respectul cuvenit persoanei.
[13 ianuarie 1882]
 
[„DISCUŢIA ISCATĂ "] 
 
Discuţia iscată prin observările ce ,,Binele public" le-a făcut la adresa noastră nu e sleită desigur prin întâmpinarea noastră din numărul de 
ieri. Am avea multe de adaos, mai ales împotriva intenţiilor reacţionare pe cari ziarele au obiceiul de-a ni le atribui, deşi am dovedit de atâtea ori, cu 
documente şi cu istoria în mâna, că asemenea intenţii sunt cu neputinţă în România, a cărei dezvoltare a fost întreruptă şi ştearsă o sută şi mai bine de 
ani. Cine mai contestă, în adevăr, libertăţile materiale şi morale garantate prin constituţie, cine îşi poate aroga dreptul de a le contesta?
Nimeni nu-i contestă celui mai sărac şi mai neînsemnat cetăţean al statului nostru dreptul şi putinţa de-a ajunge prin muncă şi înţelegere 
oricât de sus va vrea pe scara socială şi e o curată invenţie de-a mai crede că există cineva în ţara aceasta care să susţie privilegii de clasă, onori şi 
prerogative deosebite pentru familiile cutare ori cutare. Aceste prerogative s-au îngropat şi au trebuit să se îngroape. Un popor care a avut nefericirea 
de-a fi guvernat o sută douăzeci şi unu de ani de străini şi care, prin această împrejurare, a trebuit să-şi piarză simţul său istoric şi conştiinţa marilor 
datorii cătră stat, ce erau legate de vechea organizare socială, nu mai admite, nici poate admite o organizare pe clase, cari se distingeau nu prin 
mulţimea drepturilor, ci prin gradul datoriilor.
Care e dar sâmburul cestiunii de controversă?
Nici un altul decât de-a se asigura prin organizarea dinlăuntru ridicarea sigură a meritului şi a muncii la un nivel superior şi a răsplăti această 
muncă, dându-i o influenţă relativ mai mare în afacerile publice.
Cine însă distinge între merit şi demerit , între fondul serios al învăţăturii şi al curajului şi aparenţele lui împrumutate, între autorul original 
al bunei sale stări, al sorţii, al învăţăturii lui şi între plagiatorul aparenţelor?
,,Românul" răspunde: " poporul" în care toate voturile sunt egale şi unul nu valorează mai mult decât altul.
Noi zicem asemenea ,,poporul" dar aşa cum l-au creat Dumnezeu, nu cum şi-l închipuiesc demagogii c-ar fi făcut după un singur colegiu. 
Poporul, cu destingerile pe cari natura le-a pus în el când i-a dat unuia mai multă minte, altuia mai mult curaj, unui al treilea un mai vast spirit de 
întreprindere, armonia c-un cuvânt, nu unisonitatea monotonă. Poporul, da! Dar în acest popor noi credem că d. Vernescu bunăoară, care are talent şi 
avere, cată să aibă o înrâurire mai mare asupra sorţii lucrului public decât un alt cetăţean, care n-ar avea nici talent, nici avere, nici spirit de muncă. 
Şi legea 'i dă o sferă mai mare de influenţă, înscriindu-l în colegiul I.
Nu exista în adevăr decât două forme ale tiraniei şi ale decadenţei unui stat omenesc: despotismul şi demagogia. Şi despotismul egalizează 
pe oameni, supuindu-i unuia singur, lăsând să degenereze cele mai nobile facultăţi ale lor, patimele bune şi inteligenţa; precum demagogia are acelaş 
fatal efect prin indiferentismul care-l inspiră naturilor deschise şi mari, văzând în faţă-le biruinţa constantă a mediocrităţii şi a şiretlicului.
Aşadar încă o dată: nimeni nu gândeşte, nici poate gândi la restabilirea unor privilegii a căror esenţă medievală , datoriile către stat, au 
dispărut.
Un boier vechi sub domniile române era aproape sclavul statului. Lui i se tăia capul daca un punct al ţării era călcat de străini, el trebuia să 
servească fără plată în mai toate funcţiile publice, el trebuia să fie gata la orice chemare a Domnului şi răspunzător cu viaţa pentru dreptatea oricărui 
din actele sale.                                   
Şi prerogativele? Vro bucată pustie de pământ spre şesul ce mărginea ţara către duşmani, pe cari le vindea... pe-un cal alb, precum dovedesc 
o sumă de documente, şi dreptul de-a coloniza acea pustietate, daca putea şi în condiţiile în care putea. Aceste condiţii au fost poate originea acelor 
privilegii.
Din momentul în care esenţa acestor prerogative, datoriile cătră stat, au încetat, din momentul ce prerogativele politice s-au prefăcut în 
drepturi private, ele au trebuit să cază şi au căzut.
Dar de facto mai există familii istorice în România? Cu atât mai bine pentru ele şi pentru ţară. Daca sunt în stare să-şi păstreze averile întregi 
şi numele vechi curat, e fără îndoială un folos. Dar de jure nu mai există; de aceea cel care nu e vrednic a-şi păstra numele sfinţit de istoria acestor 
ţări va cădea fără îndoială şi se va duce acolo de unde întoarcere nu mai este, în sânul nimicniciei şi al uitării.
Deci nu în ordinea de idei a privilegiilor de clase mai pot consista deosebirile de vederi între partizile din România, ci numai în organizarea 
luptei pentru existenţă a poporului românesc în contra piedicelor ce i le opune superioritatea străinilor, lipsa lui proprie de cultură şi de prevedere.
În decursul atâtor ani de luptă nu ne-am ţinut numai pe terenul negaţiunii şi al polemicei , ci am susţinut în mod consecuent şi am rezumat în 
programul nostru: că voim monarhia constituţională, alegerile pe colegii, pentru ca să nu se neutralizeze înrâurirea firească a învăţăturii şi a muncii; 
conservarea elementului naţional prin conservarea proprietăţii imobiliare în mânile Lui ; conservarea şi dezvoltarea meseriilor ca corespunzătoare cu 
tot atâtea aptitudini naţionale; mijloace protectoare ca sprijin vremelnic al acestor aptitudini; simplificarea organizării prea costisitoare; crearea unui 
învăţământ real paralel cu cel clasic; condiţii de admisibilitate pentru funcţionari administrativi; stabilitatea celor judecătoreşti.
Este una din aceste idei cu care liberalii independenţi de la ,,Binele public" să nu se unească? Credem că nu e.
Dar asupra mijloacelor de executare sunt deosebiri? Fie.
Le vom discuta şi nu ne îndoim că onor. confraţi ne cred îndestul de capabili de-a primi pe cele mai bune, fără a invidia sau contesta 
paternitatea ideilor cuiva. Daca onor. confraţi împărtăşesc asemenea idei şi se intitulează liberali şi democraţi, am putea s-o facem şi noi, deşi nu ne-
a fost nicicând ruşine de-a ne intitula conservatori, de vreme ce voim a păstra şi ţara, şi libertăţile, şi avutul, şi aptitudinile poporului românesc; voim 
să le păstrăm şi să le întindem, prezervându-le de primejdiile despotismului pe de-o parte, ale demagogiei pe de alta.
,,Binele public" afirmă că noi am fi susţinând că nu există decât două tabere: albi şi roşii. Noi nu ştim nimic de afirmarea aceasta.
Ceea ce putem susţine însă de bună credinţă este că două curenturi de idei există numai în ţară, unul conservator, pe care-l împărtăşeşte " 
Binele public" cu " Timpul" şi unul demagogic, care tinde la republici, la sufraj universal, la lipsa de orice garanţie de onestitate şi învăţătură pentru, 
demnitarii publici, c-un cuvânt la domnia oarbei întâmplări şi a patimilor oarbe în locul stabilităţii şi a progresului prin merit şi prin muncă.
Repetăm o idee a lui Montesquieu , zicând: primejdiile unui stat liber sunt totdauna înlăuntru, nu în afară. A asigura uzul libertăţii şi a 
înconjura abuzurile, iată menirea unui partid conservator într-o ţară liberă. Nu Cartago a învins pe romani pe cât timp la ei domnea libertatea 
disciplinată, care i-a ridicat atât de sus; dar a dărâmat Roma şi a umilit-o demagogia în cele două forme ale ei, a maselor şi a despoţilor .
Dar ni se vorbeşte de emigraţi , de dizidenţi şi aşa mai departe. Nu cerem şi nu putem cere ca cineva să se grupeze decât împrejurul steagului 
. Aceasta ar fi în contrazicere cu libertatea în discuţia ideilor şi noi căutăm să convingem oamenii, nu să-i siluim . Se convinge mintea, se siluieşte şi 
se înduplecă voinţa. Motivele de separare între grupuri cu aceleaşi idei sunt adesea atât de adânc personale, atât de determinante numai pentru cel ce 
se desparte, încât am fi nedrepţi să erigem în vină pururea capitală necesitatea care  înduplică  voinţa individuală a cutăruia ori cutăruia. Ni se 
vorbeşte bunăoară de Centru. Ei bine, " Presa" nu ne-a spus nicicând şi credem că nici " Binele public" nu ştie pentru care cuvinte politice s-au făcut 
acea sciziune. Motive practice cari au determinat voinţa acelor domni pot să fi fost multe; cuvinte, raţiuni de stat n-au fost nicicând.
Dar " Binele public" prin ce se deosibeşte de noi? Prin nume, prin etichetă: ,,Liberali independenţi" O serie de idei diametral opuse ideilor 
noastre, sufrajul în contra colegiilor, republica în contra monarhiei, străinismul în contra naţionalităţii, eligibilitatea demnitarilor statului în contra 
numirii lor pe temeiul învăţăturii, onestităţii şi stagiului nu am văzut până acum în ,,Binele public" 
Să-i spunem noi însă prin ce se deosebeşte: prin temperament. De-un temperament mai energic şi mai verde, nu ne-am sfiit niciodată de-a 
numi conservatoare ideile de păstrare ale statului român şi a le opune demagogiei cosmopolite, botezate cu numele de ,,liberalism" şi desfrâului 
naturilor catilinare cari tind să pună mâna pe demnităţile statului fără a compensa suirea lor prin merit, prin muncă, prin talent.
Alţii, speriaţi de calomniile repetate douăzeci şi cinci de ani de-a-rândul de organul demagogiei, s-au sfiit de-a se numi conservatori.
Aceasta ni se pare singura deosebire între conservatori şi celelalte grupuri ale opoziţiei, o deosebire despre care cititorul ne va permite să 
credem că nu merită o discuţie serioasă.
[14 ianuarie 1882]
 
[,,«ROMÂNUL» NU ARE CUVÂNT "] 
 
" Românul" nu are cuvânt , ni se pare, când ironizează întrunirile atît de importante ale proprietarilor de la Iaşi. După ce am tradus o sumă de 
legi din franţuzeşte, am ajuns în fine a ne ocupa şi de organizarea muncii reale şi se 'nţelege că vederi cari ar avea de ţintă modificarea raporturilor 
vechi cată să turbure în mare grad opinia publică. Numai acele sunt legi adevărate cari modifică o veche sau o greşită ordine de lucruri şi numai ele 
sunt în stare a agita în adevăr cugetarea şi voinţa unui popor.
Două serii de idei  sunt  chemate a agita adânc opinia publică din ţară: 1) organizarea muncii agricole; 2) crearea şi apărarea muncii 
industriale; amândouă de-o valoare egală, chemate a asigura existenţa naţională a statului nostru în contra primejdiilor politice ce pot veni din nord-- 
ostul Europei, a cotropirii economice ce poate veni din Apus.
Iată idei vrednice de-a agita pe români, dar vrednice şi de-a-i uni, pentru a căuta soluţiunea cea mai practică şi mai patriotică totodată.
Degeaba foaia guvernamentală încearcă a ne face pe noi românii mai rai decum suntem; în fundul inimei, de câte ori e vorba de interesele 
ţării, ne putem uni, adesea chiar şi roşi cu albi şi albi cu roşi.
Daca pe d-nii ce ne-au guvernat şase ani de-a rândul nu i-ar fi mâncat sărăcia în opoziţie şi nu s-ar fi prea îndulcit de foloasele materiale ale 
puterii, nici când lupta n-ar fi fost atât de înverşunată precum a fost. Şi, drept mărturisind, nu sărăcia anterioară a roşiilor ne-a supărat vreodată , nici 
măcar apetiturile lor de avere. Invidie de milioanele Caradalelor n-am simţit niciodată, aşa să ne ajute Dumnezeu! Dar ceea ce am cerut era o 
compensaţie pentru aceste foloase: munca intelectuală, studiu serios al trebuinţelor ţării, punerea în armonie a marilor interese agricole, crearea 
muncii industriale. În loc de aceasta ne-am pomenit cu diletantismul economic şi social al d-lui C.A. Rosetti, cari-au ridicat protestări în toată ţara.
Să începem cu cestiunea agrară.
Cestiunea raporturilor între proprietatea mare şi cea mică nu e pur şi simplu economică, ci ameninţă a degenera în cestiune naţională, de 
existenţă chiar pentru statul nostru şi pentru naţionalitatea română.
Ţăranul, în Moldova mai cu seamă, sărăceşte şi scade la număr, iar urmarea acestei stări de lucruri, ce se putea prevedea cu siguranţă 
matematică, e că şi proprietarii mari dau îndărăt, că moşiile încap pe mâni străine şi împreună cu ele influenţa determinantă asupra sorţii istorice a 
acestei ţări. Stările de lucruri din Moldova de nord cată să fie înspăimântătoare. În Dorohoi, judeţ puţin populat, au murit într-un singur an (1877) cu 
1126 ţărani mai mult decum s-au născut, în Botoşani cu 300, tot astfel în Iaşi, în Suceava, pe când în aproape tot restul ţării populaţia rurală e 'n 
continuă creştere. Vlaşca , Râmnicu-sărat , Ialomiţa, Ilfovul prezintă chiar foarte însemnate sporiri. Oare nu se va mira orice om aflând că în judeţul 
Brăila populaţia rurală creşte cu 2500 inşi pe an pe când în învecinatul Covurlui această creştere se urcă abia la 900 ?
E ştiut apoi că suflarea cuceritoare a Miezenopţii e mai tare spre Moldova. Ce sâmbure de rezistenţă ar putea prezenta în contra vreunei 
călcări o ţară compusă din proletari agricoli, proletari negustoreşti , precum e marea majoritate a evreilor şi o mână de boieri cufundaţi în datorii ?
Cu toate acestea moldovenii sunt mai buni agricultori decât muntenii. Dar ce folos? Raporturile sunt în adâncul lor nesănătoase, între popor 
şi clasele dirigente s-au întrepus o întreagă rasă sterilă de mijlocitori, care ruinează şi pe unii şi pe alţii, înzestrată cu toate instinctele rapace ale lipsei 
de patrie şi ale lipsei de tradiţii. Când ne-aducem aminte de starea de odinioară din Moldova, când proprietari şi săteni nu erau oameni deosebiţi, ci 
vechi prietini neam de neamul lor, cu raporturi întemeiate de amândouă părţile pe-o absolută bună credinţă , şi le comparăm apoi cu procederile 
vestitului Uhrinovski şi vedem ţara plină de arendaşi şi proprietari evrei, ni se face silă şi... scârbă de-o cădere atât de cumplită. Ajunsese lucrurile că 
întindeau jidanii oameni bătrâni şi cinstiţi la pământ şi le scuipau în gură !! Aceasta sub un guvern liberal, sub legi liberale, în judeţul cel mai roşu 
din Moldova, în Dorohoi.
Această stare dinlăuntru nu poate ţinea înainte căci, afară de neajunsul ei în sine, mai cuprinde mari primejdii politice.
Prin ea se agravează primejdiile de dinafară, cari rămân necontenit atârnate asupră-ne. Să nu vorbim de curentul de cotropire politică din 
partea slavilor, de cari suntem împresuraţi din toate părţile; acesta e cunoscut îndeajuns şi viu în conştiinţa oricui. Un altul, de cotropire economică, 
vine despre Apus, de care putem vorbi mai liber, pentru că el nu ne poate strivi decât numai cu complicitatea ignoranţei şi a inepţiei noastre, pe când, 
întâmpinându-l cu puteri organizate, el ar fi mai mult binefăcător decât stricăcios. Acest curent cată să-l caracterizăm asemenea, căci, dacă cel dintâi 
devine periculos din cauza slăbiciunei noastre, al doilea contribuie a ne slăbi şi mai mult şi a face din poporul nostru un popor inept, incapabil decât 
de salahorie agricolă.
Nu mai e azi îndoială asupra  ţintei  a o seamă de politici germani de-a preface Orientul într-un teren de colonizare şi a abate spre el 
superfluenţa de populaţiune care merge azi să alimenteze puterea de producere a Statelor Unite. Astfel cel mai genial dintre economiştii germani, 
Friedrich  List  , în ,,Sistemul său naţional de economie politică" (Cartea IV, cap. 4), după ce propune diferite mijloace pentru a pune mâna pe 
întinderile meridionale ale Americei, nu uită nici ţările noastre.
 
Aceeaşi politică, de colonizare, zice List , ar trebui să se urmeze în privirea Orientului, a Turciei europene, a ţărilor Dunării de Jos. Germania are un 
interes nemărginit de-a vedea domnind în acea regiune siguranţa şi ordinea şi emigraţia care se va 'ndrepta în acea parte e cea mai lesnicioasă pentru 
indivizi şi cea mai folositoare pentru naţiunea germană.
Cu de cinci ori mai puţini bani şi timp decum costă transportul pe malurile lacului Erie , un locuitor al Dunării de Sus poate merge în Moldova ori in 
Ţara Românească sau în Serbia sau pe ţărmul de sud - ost al Mării Negre. Ceea ce-l atrage de preferinţă cătră Statele Unite e marele grad de libertate, de 
siguranţă şi de ordine care domneşte acolo. Dar în situaţia în care se află Turcia nu va fi cu neputinţă statelor germane ca, în înţelegere cu Austria, să 
opereze în starea socială a acelor locuri îmbunătăţiri cari să nimicească piedecile colonilor germani, mai cu seamă daca guvernele vor fonda companii de 
colonizaţie , la cari vor participa ele însele şi cărora le-or da un sprijin stăruitor . E dar în interesul statelor asociate ca Austria să faciliteze cât se poate 
de mult negoţul de tranzit pe Dunăre, ca navigaţia vapoarelor de pe acest fluviu să ia o mare activitate şi ca spre acest sfârşit să fie susţinută cu vigoare de 
către guvernele Germaniei.
 
Tot astfel profesorul Roscher, autorul mai multor volume de economie politică cari servesc de cărţi de studiu la mai toate universităţile 
Germaniei, zice:
 
Emigranţii noştri cari se duc în Rusia, America, Australia , Algeria sunt pierduţi pentru patria lor, devin clienţi şi furnizori ai altor popoare, cari 
sunt adesea rivali şi vrăjmaşi nouă. Altfel s-ar petrece lucrurile daca emigranţii germani s-ar duce să se aşeze către alte colonii germane în localităţi fertile 
şi mai de tot pustii ale Ungariei, în provinciile poloneze ale Rusiei, în acele regiuni ale Turciei menite de-a fi într-o zi moştenirea Germaniei. Fără îndoială 
nu s-ar putea să se invite emigranţii ca să Populeze acele regiuni decât când terenul va fi pregătit. Ei trebuie să afle acolo garanţiile legale în toată 
întregimea: mai cu seamă dreptul de proprietate, libertatea personală, religioasă şi, dacă nu libertatea politică, cel puţin libertatea comunală.
Ar trebui ca nu numai germanii să fie în număr considerabil, dar populaţiunea locală să nu posedeze în acelaşi grad dezvoltarea politică şi sentimentul 
naţional. Altfel, după puţin timp am vedea că emigranţii se dezgermanizează .
Cititorii noştri îşi vor aduce asemenea aminte că, în iulie 1881, a apărut în ,,Berliner Boersen Courrier" un lung articol, care dădea următoarele 
curioase amănunte şi sfaturi:
 
Muncitorul român — zicea foaia berlineză — e de-o lene estraordinară după ideile noastre; îmblă trândăvind îndată ce-a câştigat prin muncă scurtă 
subsistenţa lui pe mai multe zile... O concentrare a colonizaţiunii germane nu se va putea organiza şi recomanda din partea statului decât atunci când 
guvernul român s-ar  hotărâ  mai întâi de-a da coloniştilor germani avantajele corespunzătoare. Între aceste avantaje numărăm mai întâi înlesnirea 
emigraţiunii spre România prin reducerea cheltuielelor de transport. Guvernul român nu numai c-ar trebui să reducă pe căile sale ferate taxele de călătorie 
la 1/ 2 sau 2/ 3, ci prin anume convenţiuni cu Austria ar trebui să obţină şi de la ea reducţiuni. Afară de aceste sacrificii financiare sunt de trebuinţă măsuri 
pentru protecţiunea coloniştilor germani în România. E din nenorocire adevărat că, antipatia instinctivă contra unei inteligenţe superioare ar da loc la 
escese varii. Contra acestor escese cată a se lua din capul locului garanţii pentru protegerea eficace a coloniilor. Numărul consulilor germani în România 
cată să se 'nmulţească , în mod considerabil.
 
Genialul List a scris acum patruzeci şi mai bine de ani. De atunci încoace Societatea de Navigaţiuni îngrijeşte de tranzitul necesar şi colonii 
numeroase de manufacturieri şi industriaşi au împânzit ţara noastră.
Iată dar situaţia în care ne aflăm. Ne-am modificat legislaţiunea după mintea d-lui Boerescu şi după placul străinilor. Toate garanţiile de 
inalienabilitate a bunurilor imobiliare s-au dus din obiceiul pământului, ca şi din legile scrise, şi, neavând nici industrie nici negoţ, suntem în pericol 
a pierde până şi ţărâna cea amestecată cu oasele strămoşilor.
Incidit in Scylam qui vult vitare Charrybdin .
Înghesuiţi  între două influenţe egal de puternice şi egal de primejdioase, reazemul nostru nu poate fi decât în ţară, în întărirea ei, în 
dezvoltarea aptitudinilor ei.
Pentru aceste cuvinte, nemaivorbind de practicitatea imediată a lucrului, toată grija noastră cată să se 'ndrepte spre cele două ordini de idei 
de-a căror soluţiune salutară atârnă chiar existenţa patriei noastre.
Nu credem că şi opiniile cari s-au ivit în discuţia acestor idei ar putea să servească de pretext în luptele politice. Daca roşii sunt de înlăturat 
de la regularea lor cauza e nu că ne-am îndoi de patriotismul lor, ci pentru că s-au dovedit cu totul incapabili de-a pricepe o mare idee organică, 
pentru că, în mare majoritate, sunt prea ignoranţi, prea necunoscători de istoria şi obiceiele ţării pe de-o parte, de ştiinţa vastă a organizării muncii pe 
de alta.
[15 ianuarie 1882]
 
[„DIN FRANŢA NE-A VENIT"] 
 
Din Franţa ne-a venit ieri ştirea că d. Gambetta a prezintat prezidentului Republicei demisiunea colectivă a cabinetului său. ,,Marele 
ministeriu" atât de buciumat de presa republicană, se duce aşadar fără a fi lăsat nici o urmă de însemnat. Dovadă că, cu tot zgomotul, cu toate 
aparenţele, demagogia e în sâmburele ei sterilă. Faţă cu un demagog, oricât de inteligent ar fi, se iveşte totdauna un altul care-l întrece în exagerări şi 
făgăduinţe şi pe care patimele vrăjmaşe îl suie numai pentru a fi răsturnat şi el la rândul său de un al treilea. Cine s-a servit o singură dată de arma 
demagogiei pentru a frânge pedicele legitime ce se opuneau suirii lui să ştie că curentul de patimi, ridicat odată, va respecta cu atât mai puţin 
pedicele mai mici ce se mai pot opune, şi cel ce evocă acest spirit al adâncimii prin el e osândit a cădea. Daca lucrurile mari s-ar putea compara cu 
cele mici şi fierberea unei societăţi vechi şi uriaşe s-ar putea asemăna cu turburarea dintr-un moşoroi de furnici, am putea zice că şi la noi astăzi 
demagogia care-a semănat vânt a început să culeagă furtună.
[17 ianuarie 1882]
 
[„ÎN SFÂRŞIT «ROMÂNUL» NE-A SPUS"] 
 
În sfârşit ,,Românul" ne-a spus că d. Rosetti s-a retras definitiv de la guvern şi că d. Brătianu s-a însărcinat cu interimul Ministerului de 
Interne. Astfel omul privilegiat care apasă singur asupra ţării cât 2175 de boieri  regulamentari  , care în viaţa sa n-a făcut decât să critice, a 
recunoscut singur că nu este bun decât de critică şi nu poate decât să răstoarne.
[19 ianuarie 1882]
[„NU MAI E LA MODĂ"] 
 
Nu mai e la modă, precum ar zice d-nul Brătianu, de-a ne îndoi de patriotismul adversarilor noştri politici. Dar avem a ne tângui de chipul 
strâmt şi hain cu care ,,Românul" tratează până şi cestiunile acelea de-a căror soluţiune atârnă soarta şi existenţa ţării. Avem cuvinte de-a pune [la]- 
'ndoială acel patriotism steril care, în loc de-a fi un sentiment adânc ce fiece cetăţean e dator să-l aibă, degenerează într-un fel de negustorie politică, 
în goană după popularitate, într-un titlu de-a pune mâna pe destinele, dar mai cu seamă pe resursele ţării, fără a compensa aceste foloase prin lucrare 
intelectuală, prin înţelegerea marilor interese cari atârnă de organizarea muncii.
Proiectul de reformă a legii tocmelelor agricole, atingând tocmai organizarea muncii în ramura de căpetenie şi cea mai productivă a 
activităţii noastre naţionale, ar fi fost de aşteptat ca espunerea de motive a proiectului să coprindă un studiu al cestiunii în amănuntele ei locale, după 
diversitatea economiei rurale din ţară. Se pretinde în adevăr că fostul ministru de interne ar fi consultat toate consiliile judeţene din ţară. Care a fost 
rezultatul acelor consultări? Căci oricât de gingaşă şi de complicată ar fi cestiunea în amănuntele ei, oricât de divergente ar părea interesele la întâia 
vedere, pentru specialist e de mai nainte sigur că, prin chiar natura lor, ele sunt nu numai armonizabile, ci în originea lor armonice. Crede redactorul - 
şef al ,,Românului" că, croindu-se legi a priori, cari amestecă, fără nici un punct comun de vedere, raporturile din Ţara Românească cu cele din 
Moldova, se poate ajunge la altceva decât la introducerea dezordinii şi vrajbei între proprietarii mici şi cei mari ?
De ce oare ,,Românul" nu deschide coloanele sale, sporite de la anul nou încoace, oamenilor speciali cari cunosc întreaga însemnătate a 
cestiunii ?
Când a fost vorba de electivitatea magistraturii ,,Românul" a făcut loc la o sumă de studii privitoare la cestiune, dar aci, unde milioane sunt 
angajate şi producţiunea agricolă pe ani înainte pusă în rizic, unde pripa unei soluţiuni greşite ar putea duce la o catastrofă economică generală, aci să 
nu mai încapă discuţiune, aci d. C. A. Rosetti, care n-are un petec de pământ pe toată suprafaţa României ..., să reguleze după cum [î]l taie capul 
cestiuni cari, la dreptul vorbind, nu-l privesc câtuşi de puţin ?
Acestei imperturbabile suficienţe se opune toată ţara; d. C. A. Rosetti o vede aceasta.
Toţi proprietarii mari din România ar fi în contra unei reforme care ar tinde a nimici chiar raporturile de absolută bună credinţă câte exista 
pân' acum ; o ţară întreagă de plugari, de la vlădică pîn' la opincă , ar fi în picioare în contra unor reforme nemistuite şi, cu toate acestea, cine s-ar 
grăbi s-o realizeze în ciuda şi în paguba ţării? D. C. A. Rosetti, care nu numai că nu are o palmă de arătură, dar n-o fi putând distinge meiul de ceapa 
- ciorii .
Dar care e competenţa, cari cunoştinţele acestor oameni pentru a cuteza să reglementeze ca din senin cestiuni pe cari nu le pricep şi cari nu-i 
ating ?
Ignoranţa  "  Românului"  merge atât de departe încât compară stările de lucruri din Irlanda cu cele de la noi. Fără a cunoaşte originea 
proprietăţii din Irlanda, unde un popor cuceritor şi-au aprop[r]iat averea imobiliară a unui popor cucerit, fără a ţinea seamă de împrejurarea că 
irlandezul , în ţara sa proprie, nu poate deveni nicicând proprietar şi e supus acelui sistem de rentă pe care-a formulat-o cu toată cruzimea ei inerentă 
David Ricardo; fără a vedea că Irlanda e  condamnată  a fi săracă, fiind pusă de împrejurări în imposibilitatea de-a avea vrodată industrie şi 
manufactură, acest corelat necesar al unei dezvoltări agricole sănătoase, " Românul" citează acele raporturi vrăjmaşe ca şi când ele ar fi având a face 
câtuşi de puţin cu relele de la noi, a căror origine nu este nici cucerirea, nici deprinderile agricole, ci supraîncărcarea ţăranului cu dări ale statului, 
judeţene şi comunale, constrângerea prin dorobanţi de-a plăti acele dări, necesitatea lui de-a se împrumuta, vânzându-şi munca pe ani înainte. Astfel 
toată organizarea noastră costisitoare îl sileşte să abuzeze de creditul relativ mare pe care i-l fac proprietarii, căci aceştia îl împrumută în adevăr, 
întemeiaţi pe cunoscuta onestitate a ţăranului nostru, deşi nu e nici vina proprietarului, nici a ţăranului, daca creditul cerut e cu desăvârşire în 
disproporţie cu puterea sa de producţiune.
Dar — zice " Românul" — d-nul ministru de interne a voit să rezolve o cestiune de existenţă naţională.
A voit! Iată vorba cea mare care se pune înainte. Iadul asemenea e pavat cu bunevoinţe .
Cestiunea e daca a  putut; daca o viaţă întreagă de demagog rătăcitor şi cosmopolit, preocupat de ameliorarea universului întreg, de 
revoluţiile comunarde şi de ideile d-lui Blanqui, a putut vrodată să conceapă într-un chip dar natura acestor raporturi ce voieşte a le regula. A voi in 
abstracto e lesne, a putea e greu.
Aşadar: cestiunea nu poate fi dezlegată fără serioase studii  premergătoare  . Aceste raporturi, atârnând de natura brazdei, de deprinderi 
contractate în timp de sute de ani, altele la munte, altele la şes, într-un chip în Moldova, într-altul în Ţara Românească, au nevoie de un serios studiu 
analitic şi comparativ. Abia după facerea unei asemenea se poate procede la sinteză , la o reformă generală care să unească raporturile sub puncte de 
vedere comune şi să le reglementeze în mod echitabil.
Cumcă cei interesaţi, proprietarii mari şi mici, sunt cei mai competenţi în materie nu va tăgădui nici " Românul" 
Singura teză ce se poate stabili a priori este că orice măsură menită a lovi interesele proprietăţii mari se va traduce în rele incalculabile 
asupra producţiunii în genere şi a proprietăţii mici îndeosebi, precum şi viceversa. Încolo nu se poate decreta nimic  a priori, necum ideile 
nesănătoase ale unei gazetării care-n toată viaţa ei s-a ocupat cu orişice, numai cu condiţiile economice ale producţiunii agricole nu.
De-aceea  bine - au  făcut proprietarii de peste Milcov cerând  anchete  compuse din bărbaţi competenţi şi nepărtinitori, căci oricât de 
competent ar fi fost fiecare din ei, şi desigur fiecine cunoştea materia mai bine decât apologistul lui Blanqui, experienţa  regională  oarecum a 
fiecăruia s-a simţit a nu fi îndeajuns pentru  regularea unor cestiuni ce privesc ţara întreagă.
Oricât de răi oameni i-am fi crezut pe redactorii " Românului" atât de răi români nu ne aşteptam să fie încât să ne facă nouă o imputare din 
recunoaşterea francă şi leală a relelor cari bântuie mai cu seamă unele din ţinuturile de nord ale Moldovei.
Dar [î]i  prevenim  pe confraţi să nu se prea joace în această privire. Daca am cerceta caz cu caz unde raporturile agricole  sunt  mai 
nesănătoase, am afla că mai cu seamă acolo unde proprietarii cei moşneni şi istorici au dispărut şi că, dacă există esploatare neomenoasă, ea se 
practică mai cu seamă pe moşiile coreligionarilor politici ai d-lui C. A. Rosetti. Unde un ateu sau un cosmopolit ca părintele democraţiei noastre va 
fi proprietar, raporturile iau forma cea mai rea din toate şi, daca venerabilul redactor al ,,Românului" şi-ar da osteneala de-a vedea moşiile pe cari 
biserica e acoperită cu spini, şcoala cocină , primarul trecut zeci de rânduri pe după zăbrelele mănăstirii Văcăreştilor , să întrebe numai a cui e moşia 
şi va afla desigur numele vreunui ilustru amic politic al său. Iar satul în care va vedea semnele curăţiei şi averii, biserica frumoasă, şcoala populată şi 
cârciuma pustie va afla aproape totdauna că e proprietatea vreunui reacţionar, a vreunui Paşcanu, Rosnovanu, Gr. Sturza. Căci degeaba am tăgădui-o 
: una din cauzele sărăciei ţăranului şi a relelor raporturi este suplantarea vechei şi patriarhalei clase de proprietari mari prin oameni îmbogăţiţi şi suiţi 
în sus pe alte căi, nu zicem neonorabile , dar desigur mai comune decât caracterul, abnegaţiunea şi curajul acelor strămoşi cărora vechii proprietari 
datoreau averea lor imobiliară. Afară de-aceea, relaţiile fiind seculare, întemeiate pe obiceie admise de toţi şi necontestate de nimeni, legăturile între 
marele proprietar şi oamenii aşezaţi pe moşia lui erau prin chiar natura lucrului mult mai intime, mai înrădăcinate şi mai prieteneşti decât cele de 
acum. Ar trebui cineva să nu cunoască natura omenească pentru a ignora adevărul că obiceiuri statornice, admise pe tăcute şi cu deplină mulţumire 
de toţi, fac de prisos orice legiuiri artificiale, scornite de minţi teoretice înstrăinate de ţară şi de geniul poporului lor.
[21 ianuarie 1882]
 
[„CREDINCIOŞI OBICEIULUI"] 
 
Credincioşi obiceiului nostru de-a reproduce din ziarele străine părerile ce privesc ţara, comunicăm articolul de mai la vale, pe care ,,Neue 
freie Presse" [î]l consacră fazei nouă în care a intrat cestiunea Dunării.
 
Ieri (29 ianuarie) am primit din Berlin informaţiunea telegrafică că Austria a acceptat în cestiunea Dunării propunerea Franţei (Barrčre ) şi au 
renunţat la votul preponderant în Comisiunea Mixtă. Dacă informaţiunea aceasta e exactă atunci guvernul austriac operează o retragere foarte regretabilă 
într-o cestiune în care toată populaţiunea monarhiei e unanimă, fiind vorba de un mare şi însemnat interes al statului. Guvernul s-ar fi învoit atunci de-a se 
mulţumi cu o comedie, vană cu onoarea esterioară a prezidiului în loc de a-şi mănţinea cu energie pretenţiile lui primitive şi de a-şi păstra influenţa pe 
marea cale de comunicaţie a Austriei spre Orient. Am pregetat dar de-a da crezământ acestei ştiri; ne credeam obligaţi la una ca aceasta faţă cu 
declaraţiunile pe cari le-au făcut guvernul în cea din urmă, şedinţă ordinară a delegaţiunilor.
Ci în zadar am aşteptat o dezminţire oficială sau oficioasă măcar. Două zile au trecut fără ca să ne fi liniştit, fără să ni se fi spus: " Nu e adevărat; 
Austria n-a primit propunerea franceză" Acum speranţa începe a dispărea că ni s-ar
fi relatat o inexactitate şi cată să ne familiarizăm cu ideea că guvernul, descurajat, a renunţat la lupta pentru buna lui dreptate, lucru ce l-am 
presupus, de care ne-am temut de atâtea ori.
Comparând anteproiectul austriac cu propunerea franceză ne convingem lesne de înţelesul ce-l are primirea acestei propuneri. Deşi am 
espus de atâtea ori cititorilor noştri stipulaţiunile anteproiectului, totuşi nu credem de prisos a reveni asupră-le pentru a elucida contrastul între ele 
şi propunerea franceză. Art. 3 şi 4 din anteproiect, care nu corespundeau numai cu punctul de plecare al Austriei, ci erau elaborate de delegatul 
austriac în unire cu cel german şi cel italian, dispun instituirea unei Comisii Mixte pentru supraveghearea navigaţiunii pe Dunăre în care sunt 
reprezintate: Austria, Serbia, România şi Bulgaria, Austria având prezidiul, iar în caz de paritate de voturi dând hotărârea. Se ştie peste ce  
îndărătnică opoziţie au dat aceste articole. Nu numai România, care respingea din principiu Comisia Mixtă şi care apără până azi părerea că 
instituirea ei e în contrazicere cu Tractatul de la Berlin, ci şi Anglia şi Rusia se opuseră din răsputeri Austriei, iar Franţa, pe al cărei sprijin 
contaserăm câtva timp, se ţinea neutrală pentru a face, în fine, prin gura d-lui Barrere acea faimoasă propunere care se pretinde o mediaţiune fără 
a fi. Din această propunere reiese că, sub aparenţa prevenitoare de-a ţinea seamă de rangul de mare putere al Austriei, i se răpesc toate foloasele 
practice ale anteproiectului; nu se lasă decât coajă şi se pune alt miez în ea.
 Propunerea franceză atribuie Austriei prezidiul, [î]i ia însă votul preponderant. E vorba ca monarhia habsburgică să nu aibă mai multă 
putere şi mai mult drept asupra raporturilor de pe Dunărea de Jos decât micele state ţărmurene, din cari unul nu e nici suveran şi măcar, iar 
hotărârea în toate cestiunile să fie în mânile delegatului aceluia pe care Comisia Europeană-l va trimite ca pe-al cincilea membru în Comisia 
Mixtă. Alegerea acestui delegat se va face după alfabetul francez (Allemagne , Autriche etc.), încât ar veni la rând întâi delegatul german, apoi cel 
austriac şi mai târziu reprezentanţii celorlalte puteri, după cum le ajunge rândul. Daca durata mandatului pentru delegaţii singulari ar fi hotărâtă 
şi fixată pentr-un timp mai îndelungat, optimiştii ar putea găsi admisibilă propunerea franceză. Dar această propunere nu spune nimic în privirea 
duratei mandatului, iar unele puteri se zice că  tradează  înclinarea de-a cere o succesiune repede a delegaţilor Comisiei Europene. Daca va 
pătrunde maniera aceasta de-a vedea e aproape primejdia ca, chiar în timpul elaborării reglementelor, Austria să rămână în minoritate şi să nu 
poată opri primirea unor dispoziţiuni cari i-ar prejudiţia negoţul şi ar opune piedeci circulării corăbiilor ei.
Se pretinde că misiunea contelui Wolkenstein la Paris ar fi având scopul de-a înlătura urmările cele mai rele pentru Austria ale propunerii 
franceze şi de-a determina pe guvernul francez să se învoiască c-o succesiune cât se poate de lentă a reprezentanţilor delegaţi de Comisia 
Europeană. Misiunea aceasta presupune deja faptul regretabil de care ne îndoim încă. Daca contele Wolkenstein e însărcinat a trata cu cabinetul 
francez în privirea aceasta, atunci guvernul nostru cată să fi primit deja propunerea franceză; atunci retragerea Austriei s-a consumat deja şi ea a 
renunţat de bunăvoie la o poziţie pe care o putea apăra chiar în cazul cel mai rău când nu s-ar fi putut stabili între puteri o înţelegere în favorul ei.  
Dar atunci nu înţelegem de ce contele Wolkenstein s-a dus întâi la Berlin. Când a plecat într' acolo ni se spunea că e menit de a se asigura din nou 
de consentimentul Germaniei pentru atitudinea Austriei în cestiunea dunăreană. Daca contele Kalnocky primeşte propunerea Barrere, ocolul 
contelui Wolkenstein ni se pare cu totul de prisos. Amici îţi trebuie pentru a izbuti cu cererile tale; cine le lasă să cază şi se acomodează o poate 
face singur şi pe seama sa.
Anevoie înţelegem cum o putere mare ca Austria se poate retrage cu atâta sfială, poate depune armele într-o cestiune care e de cea mai 
mare însemnătate pentru ea. Ne zbatem contra ideei de a vedea triumfând... România în cestiunea aceasta. Ştim prea bine că datorim insuccesul 
diplomatic Angliei şi Rusiei, însă folosul practic va fi al celor din Bucureşti.  Edificantă  misiune pentru cronistul austriac daca va avea de 
înregistrat evenimentul că monarhia noastră a fost biruită de România în lupta pentru Dunăre !
Perspectiva puţin ademenitoare de-a ne împlini într-o zi datoria aceasta nu ne-ar ameninţa daca politica orientală a Austriei s-ar fi condus 
pe căile adevărate şi cu limpede cunoştinţă de cauză. Prea des am ridicat plângeri zadarnice asupra erorilor grave ale Ministeriului nostru de  
Esterne pentru a mai avea gust să repetăm din nou tristul cântec al mustrării . Evenimentele  ne dau dreptate din nenorocire şi nu e o întâmplare că 
tocmai în momentul acela se răspândeşte ştirea despre retragerea Austriei în cestiunea dunăreană, pe când insurecţiunea din Herţegovina duce ad 
absurdum politica de ocupaţiune. Daca se confirmă ştirea de mai sus conexitatea e învederată ; am renunţat în acest caz la prerogativele noastre pe 
Dunăre pentru blidul de linte al cuceririi unor provincii fără valoare, ba chiar ne mănâncă încă bani şi oameni.
[23 ianuarie 1882]
 
[„ŞEDINŢA ADUNĂRII DE VINERI"] 
 
Şedinţa adunării de vineri, 22 ianuarie, a avut o însemnătate deosebită, nu numai prin înălţarea de simţire şi vederi a oratorilor opoziţiei, ci şi 
ca dovadă de căderea morală a guvernului.
Se ştie în adevăr, şi toate organele de publicitate din capitală au înregistrat faptul că, în decemvrie anul trecut, mai multe sute de familii 
române din Banat sosiră în Bucureşti, pentru a cere pământuri în Dobrogea, că aceste pământuri li s-au refuzat şi că sărmanii emigranţi s-au întors în 
Banat, ducându-şi morţii în spinare. O privelişte sfâşietoare se prezinta ochilor omeneşti de-a lungul drumurilor ţării. Crivăţul, acest duşman de la 
nord al şesurilor noastre, îi sufla din urmă ca frunzele, cu toate acestea era mai blând decât oamenii de piatră cărora le ceruse o patrie şi un cămin; iar 
în locul în care se 'ntorceau îi aşteptau bântuirea străinătăţii, siluirea limbii şi legii, robia sufletească, mai greu de purtat decât robia trupului.
În zadar ţăranii aceia îşi bat cânii în amintire că n-au păzit Capitoliul de galii lui Brennus! Nu galii ameninţă azi Capitoliul naţionalităţii 
române, ci apologiştii lui Blanqui şi ai nihiliştilor,
oamenii cari n-au în memoria lor nici colindele , nici legenda graţioasă a băilor lui Ercul, nici avutul istoric al acestui mare şi nefericit popor care se 
numeşte poporul românesc.
Cât triumf a avut ministrul de interne al Ungariei când, la 27 decemvrie anul trecut, a adresat o circulară către toate prefecturile din judeţele 
locuite de români, opt judeţe între Crişuri , în Maramurăş şi Banat, treisprezece judeţe în Transilvania, circulară prin care obligă pe prefecţi de-a 
spune şi moţilor şi mocanilor şi câmpenilor şi pădurenilor şi celor de pe Mureş şi celor dintre Crişuri că... d. ministru de esterne al României a 
declarat prin anume notă oficială că guvernul din Bucureşti nu permite nicidecum colonizarea străinilor în Dobrogea. Străinilor!
Trebuia să li se spuie odată aceasta consângenilor noştri din Transilvania şi din Ţara Ungurească, că pentru onor. Stătescu şi pentru d. I. 
Brătianu ei sunt ... străini, şi guvernul din Pesta a fost însărcinat cu aceasta gingaşă şi ironică misiune.
A!  dac' ar  sosi la Predeal ori la Vârciorova jucători de cărţi de profesie,  mironosiţe  ale cafenelelor  cântătoare  , cavaleri de industrie, 
speculanţi care-şi drapează evreul lor fizic în maniere franţuzeşti, vânători de noroc, întreprinzători fără capitaluri, regele Stroussberg cu suita lui de 
conţi şi baroni  silezieni  , c-un cuvânt neagra speculă, feneantismul, străinul în forma lui cea mai  amăgitoare  , cea mai improductivă, cea mai 
speculantă ... cu atât mai bine! Largi îi stau porţile ţării deschise, ofiţerii salută, de-a doua zi trăsuri aurite îi duc în sferele cele mai nalte chiar, un 
democrat îşi va alege cumnatul printre ei, un prinţ de sânge ginerele; dar daca poporul nostru, al nostru de şaisprezece veacuri, bate umilit la poarta 
ţării şi cere nu ranguri, nu demnităţi, nu întreprinderi, ci ocazia de-a munci onest şi de-a păstra în inima lui neatinsă conştiinţa marii lui origini şi 
caracterul lui înrădăcinat , poarta e închisă; el nu are bilet de emigrare, n-are acte. Pe d. C. A. Rosetti, pe onor. său cumnat, nu i-a întrebat absolut 
nimeni daca s-a lepădat de vreo protecţie străină, daca au paşaport de emigrare, de ce origine sunt . Dar ţăranul român, acelaşi pretutindenea între 
Tisa şi Nistru, e... străin... de origine română!
Căci care-i opinia blondei umbre a d-lui Brătianu în această privire? Escelenţa aceasta e atât de rău informată încât nici nu ştie nimic de 
circulara ministerului unguresc, făcută pe baza notei sale oficiale (cu al cărui număr şi dată îl servim mai sus), iar d. I. Brătianu zice: ,,Ar voi d. 
Lahovari să populăm Dobrogea cu supuşi străini de origine română" 
Străini de origine română! Contradictio in adjecto. Străini cari nu ştiu altă limbă decât a noastră, cari sub orice regim se simt şi se numesc 
români, cari au trecut din Oltenia în Banatul Severinului, acea veche posesiune a banilor olteni de unde până azi a rămas vorba ban. Bătrânul Mircea, 
Dei gratia Fogaras et Omlas Dux, Severini Comes, Terrarum Dobrodicii Despotus, împreună cu toţi banii Basarabi erau străini de origine română. 
Străini de origină era, după maniera de-a vedea a d-lui Stătescu, însuşi Bogdan Dragoş, întemeietorul Moldovei, pe care Ludovic I al Ungariei, prin 
hrisovul de la 2 februarie 1365, îl numeşte, împreună [cu] toată dinastia Dragoşizilor Maramurăşului , sperjur şi uitător de datorii, unealtă oarbă a 
unei neastâmpărate ambiţii, pentru că, părăsind vasalitatea în fruntea poporului său, fondase un stat neatârnat, alături cu Ungaria? Străin de origine 
română a fost Alexandru Basarab care a înfrânt pe regele Carol Robert şi toţi acei pe care mater parens , muma născătoare a neamului românesc, 
Transilvania, i-a revărsat în şesul Dunării, pentru a crea cu spada şi plugul moştenirea istorică a neamului latin de lângă Dunăre? Şi Bogdan şi Radu 
Negru au ieşit fără paşaport de emigrare de sub dominaţiunea străină, pentru că preferau libertatea lor de conştiinţă onorilor şi siguranţei ce le 
prezenta dependenţa de coroana Sf. Ştefan, şi străini de origine romană au creat România pe teritorii ce fusese ocupate de Changanii cumanilor şi de 
oarda nogailor . Dar oare tot şesul acesta, bolnav şi espus fără curmare invaziilor despre miazănoapte şi miazăzi, rămas-ar-fi românesc fără ca din 
veac în veac să se fi împrospătat populaţia lui istorică cu străini de origine română ?
Dar destul despre aceasta. Ar însemna a nu cunoaşte elementele istoriei noastre pentru a ignora fenomenul constant al reîmprospătării etnice 
a ţării noastre de cătră elementele vergine ale munţilor noştri şi a celor ardeleni, pentru a nu şti că Basarabii chiar au venit de unde au venit familiile 
bănăţene, şi Moldova din Maramureş.
Daca  pân' acum  am făcut puţină vorbă în privirea cazului acestuia este pentru că nu voiam să ni se substituie veleităţi politice, căci 
popularitatea n-o gonim niciodată cu preţul vexaţiunilor consângenilor noştri. Numai d. Brătianu, când e în opoziţie, încalică şi calul de bătaie al 
unui ideal politic, nerealizabil în forma lui urmărită pentru a câştiga popularitate şi a face paradă de naţionalism, o paradă care induce atât de lesne în 
eroare ziarele de peste Carpaţi. Avem prea mare credinţă în vitalitatea poporului românesc de pretutindeni şi o prea geloasă temere de înrăutăţirea 
stării lui, deja destul de rele, ca să gonim popularitate pe seama nefericirilor lui actuale.
Aci însă  nu e vorba de veleităţi politice ori naţionale, ci de ceva cu desăvârşire practic, de bun simţ comun: de colonizarea câtorva sute de 
familii române în Dobrogea, care ieşiseră din Banat fără pasport de emigrare. În realitate nu există nici un cartel  de estradare între Austria şi 
România, nici măcar pentru dezertori . A rămas până acum la aprecierea judecătorilor de instrucţie
şi a procurorilor de a recomanda estradarea oamenilor vinovaţi de crime comune şi nimic mai mult. Oamenii nu aveau nici o vină; pe nici un cuvânt 
juridic, mai ales pe nici unul constituţional, nu se putea acorda estradarea lor.
D. Cogălniceanu, în discursul său pe cât de elocuent pe atât de adevărat şi în moţiunea propusă, n-a cerut decât ca
 
guvernul să păzească cu sfinţenie vechea ospitalitate, vechiul obicei al pământului, de vreme ce România nu are cu statele vecine convenţiuni cari s-o 
oblige la dureroasa estradare a unor familii de origine română.
 
Ce-a răspuns Camera prin gura ilustrului său Fleva, nu străin de originea română, ci român de origine oacheşă ?
A respins moţiunea.
Va să zică majoritatea Flevilor cere să nu se respecte ospitalitatea, cere să se estradeze familiile române cari ar trece Carpaţii pentru a se 
aşeza în ţară.
Iată ceea ce trebuia constatat. Pe d. Fleva, de-o origină cât se poate de îndoielnică şi de-o cetăţenie română şi mai problematică daca se 
poate, nu-l întreabă nimenea daca are pasport de emigrare din ţara turcului. Familiile cari or avea nefericirea de-a fi române vor fi însă estradate din 
România.
Iată ceea ce nu înţelegem şi ne pare absurd, dar ceea ce trebuie constatat: că votul de alaltăieri al majorităţii şi respingerea moţiunii 
Cogălniceanu creează un precedent statornic şi o regulă de drept internaţional pentru înţelepciunea guvernelor roşie. Să fie deci bine ştiut că orice 
străin, fie speculant, fie colportor, aibe ocupaţii imorale chiar, e primit în România fără restricţie, iar ţăranul care vine să muncească e estrădat fără 
ca să existe cartel de estradare între noi şi străinătate şi că această teorie a fost erijată în lege prin votul de sâmbătă.
 
Nu putem sfârşi fără a releva unele cuvinte rostite de d. Cogălniceanu în privinţa însemnătăţii naţionale a proclamării regalităţii. Strănepotul 
cronicarului Ioan Cogălniceanu zise:
 
Regalitatea însemna ridicarea conştiinţei naţionale, afirmarea demnităţii şi independinţei ţării... Când acei ce trebuie să apere drepturile acestei ţări nu au 
curajul pe care-l aveau acei gospodari, acei Domni regulamentari, acei vasali din trecut, atunci permiteţi-mi să declar că am proclamat un rege, dar nu am 
făcut un regat român, căci regatul însemnează neumilire.
 
D. Stătescu se simţi împuns de aceste cuvinte şi răspunse:
 
D. Cogălniceanu, după ce-a făcut paralelism între cum se petreceau lucrurile sub Domnii pământeni şi cum se petrec acu, a zis că ţara, proclamând 
regatul, nu a întemeiat şi regalitatea şi că românii ar fi mai puţin ocrotiţi astăzi în ţară de cum erau sub Domnii regulamentari.
Protestez contra acestor cuvinte.
 
Nu scrutăm cestiunea de principiu a regalităţii. Ceea ce putem afirma însă, cu istoria în mână, este că Domnii pământeni erau Domnii rasei 
române, erau duci ai neamului românesc. Ca atari ei erau solidari cu rasa română şi pururea gata a-şi pune capul la mijloc pentru drepturile acestei 
individualităţi etnice. Nouă ni se pare însă că în otelul actual intitulat „România" espresia etnologică e prea mult deconsiderată în favorul espresiei 
geografice, fie aceasta locuită de orişicine. Aceasta e atât de adevărat pentru trecut încât pururea se deosibea rasa pământeană de rasele străine, din 
care unele (bunăoară armenii) erau mai vechi în ţară decât românii înşişi. Nu doar că românii ar fi fost vreodată netoleranţi. Dar ceea ce voiau să 
păstreze aci era caracterul lor naţional, esprimat în limbă, în datini, în legi. Ni se pare deci că, în această privire, în privirea protectoratului firesc ce 
Domnii pământeni îl esercitau asupra elementului românesc faţă cu orice alte elemente, d. Stătescu degeaba protestează. Era nouă a României este 
aceea în care elementele vechi şi naţionale ale ţării au fost în parte suplantate de elemente, nu zicem stricăcioase, dar în orice caz de o ocultă noutate. 
Nu voim să urmărim până la estrem această problemă, observăm însă că noi am fost cei dentăi cari am relevat-o, statornicind totodată că coroana 
română cată să fie solidară cu rasa română mai cu seamă. Nu zicem că sub cerul acestei ţări să nu trăiască şi să nu înflorească oricâţi oameni de altă 
origine. Dar ceea ce credem, întemeiaţi pe vorbele bătrânului Matei Basarab, e că ţara este, în linia întâia, elementul naţional şi că e scris în cartea 
veacurilor ca acest element să determineze soarta şi caracterul acestui stat.
Avantaje trecătoare ale producţiunii, cauze economice şi politice pot în adevăr să grămădească înlăuntrul espresiei geografice elemente 
străine şi cu drept cuvânt împăratul Emanoil Paleologul zice că oameni mai toleranţi, mai primitori de străini ca românii nu mai sunt pe faţa 
pământului, deci în această privire nici noi nu dorim să fie altfel... dar până aci şi nu mai de-parte. Cel care respectă caracterul propriu şi libertatea de 
manifestare a oricărui alt geniu naţional
contractează prin aceasta el însuşi dreptul de a fi respectat în toate ale sale şi când Vasile Vodă Lupul porunceşte ca ,,Cel ce-şi vicleneşte moşia şi 
neamul, mai rău decât ucigaşii de părinţi să se certe" el stabileşte prin aceasta solidaritatea între români, făcând din fiecare un ostaş deştept al 
naţionalităţii sale.
[26 ianuarie 1882]
 
[„ÎNTR-UN LUNG ARTICOL"] 
 
Într-un lung articol, prin care ni se impută nouă îndeosebi boala morală de care n-am suferit niciodată, reaua credinţă , " Românul" substituie 
adunării proprietarilor, ţinute la Iaşi, intenţia de-a amâna la calendele grece reforma legei tocmelelor agricole.
Întrebăm cu mirare cine îndreptăţeste pe scriitorii organului oficios de-a presupune o asemenea intenţie unui Vasile Alecsandri, unui Nicolae 
Roset - rosnovanu , unui Grigorie Sturza? Noi am sfătuit din nou pe confraţi, precum i-am fi sfătuit şi în rândul trecut, să viziteze moşiile acestor 
bărbaţi şi să constate în ce stare sunt locuitorii de pe ele în asemănare cu cei de pe moşiile coreligionarilor politici ai d-lui C. A. Rosetti. Se vor 
convinge atunci că interesul pe care o sumă de proprietari îl au pentru soarta ţăranului nu este deloc platonic, nu este un mijloc de-a câştiga 
popularitate şi pensii reversibile, ci e un interes adânc, înrădăcinat în patriotismul acestor bărbaţi, în conştiinţa de solidaritate naţională şi economică 
dintre marea proprietate moşneană şi mica proprietate ţărănească.
De ce se acuză însă o clasă de oameni pentru rele a căror izvor n-au fost niciodată ei? De ce " Românul" nu ţine seamă că această spoială 
franţuzească, această brumă de civilizaţie rău înţeleasă şi copiată de la străini costă mult, disproporţionat de mult, pe poporul nostru şi că cauza de 
căpetenie a sărăciei lui nu sunt învoielile agricole, pe cari mai n-ar fi avut nevoie să le facă decât pentru a-şi procura lemne şi păşune, ci dările cătră 
stat, cătră comună, cătră judeţ, cari se traduceau în bani împrumutaţi, iar aceştia în muncă? De ce nu se ţine seamă că pensiile reversibile pentru 
pretinse merite politice şi naţionale trebuiesc plătite de undeva şi de cineva şi că ele apasă în ultima linie pe producător şi anume pe producătorul de 
căpetenie, pe ţăran?
Lovitura de stat de la 1864 a avut o generoasă intenţie, dar a fost viciată prin pripă. La 1 mai ţăranul s-a culcat încă clăcaş , neavând de plătit 
statului într-un an de zile decât faimosul galben găurit şi şase zile de şosele, fără nici o îndatorire cătră comună, fără nici una cătră judeţ. La 2 mai —  
peste douăsprezece ore, fără nici o tranziţie — el s-a trezit om liber, dar cu sarcini înzecit de grele, stăpân absolut pe o bucată de pământ, dar acea 
bucată grevată cu însemnate anuităţi cătră stat; cu îndatorirea de-a susţine self - governmentul comunei şi al judeţului, cu sarcina miilor de noi 
postulanţi, ieşiţi din pământ, din iarba verde, pentru a aplica reformele. Atunci băieţii din băcănii  şi ateliere de meseriaşi părăsiră pacinica lor 
ocupaţie, pentru a se boieri în notari comunali , învăţători rurali, arhivari , paraarhivari — o generaţie nenumărată de logofeţi fără învăţătură şi fără 
seriozitate morală, cari nu ştiau decât a scârţâi două slove pe hârtie, deveni elementul domnitor în România şi pepiniera actualilor roşii. Astăzi există, 
după calculele ingenioase ale d-lui A. V. Millu , aproape patruzeci de mii — o armată mai mare decât cea permanentă — de asemenea logofeţi din 
cari mulţi au ajuns deputaţi, milionari, aspiră a deveni miniştri. Toată armata aceasta a contractat trebuinţe occidentale pe care nu le poate satisface 
prin producţiune proprie, deci cineva trebuie să le satisfacă. Acest cineva e în ultima linie poporul producător.
Nu raporturile juridice dintre marii şi micii cultivatori sunt cauza sărăciei ţăranului, ci declasarea generală a societăţii vechi, improvizarea a 
sumedenie de cenuşeri în oameni de stat, încărcarea fără tranziţie a ţăranului cu sarcine publice, enorm de mari în asemănarea cu sarcinile aproape 
ridicole pe care le purta poporul nostru în vremea Domnilor regulamentari.
Aşadar nu se vorbească de cestiunea agrară la noi, unde ea n-a existat niciodată, unde ţăranul a fost pururea liber, pururea capabil de-a 
deveni proprietar şi de-a sui, pe cât îl iertau puterile , scara înaintării sociale. Nu se compare Irlanda  infeodată  cu datinele pe deplin drepte şi 
echitabile ale vechii noastre ţări. Vechile clase dirigente aveau în grad mare cunostinţă practică a ţării şi un admirabil simţ istoric. Pentru a dovedi cât 
de adevărat este aceasta, ce drepte, ce întemeiate, ce echitabile erau totodată vederile generaţiei abia trecute în privirea raporturilor agricole, credem 
oportun a publica un document încă inedit şi de cel mai înalt interes în materie.
Este raportul comisiei numite acum treizeci de ani, în virtutea stipulaţiunilor Tractatului de la Balta - liman , pentru a revizui şi regula relaţiile dintre 
proprietari şi mici cultivatori, pentru a fixa drepturile şi îndatoririle reciproce şi totodată pentru a pune reformele cari erau judecate necesare în 
diferitele ramuri a serviciilor publice din Ţara Românească.
Oricine va lua cunoştinţa acestei remarcabile lucrări se va putea convinge că, cu toate că situaţiile sunt diferite, principiile cari au fost atunci 
stabilite slujesc încă azi ca bază la raporturile mutuale între proprietari şi săteni, dovadă nouă că solid şi durabil este numai ceea ce are temelie pe 
justiţie şi echitate, precum şi pe ceea ce este avantajos părţilor interesate. În urma acestui raport a fost elaborată şi promulgată legea din 23 aprilie 
1851 relativă la legăturile şi îndatoririle reciproce dintre proprietari şi lucrători, lege care-a regulat materia până la reforma lui Cuza Vodă. 
Rezultatele salutare au fost imediate, au restabilit liniştea şi răspândit un trai mai bun în ţară.
Într-adevăr, îşi aduce lumea aminte că, în urma turburărilor revoluţionare din 1848, al cărora cea mai principală unealtă a fost vasta 
propagandă anarhică şi antisocială întreprinsă în mijlocul sătenilor şi pentru izbutirea căreia toate mijloacele au fost puse în joc spre a seduce şi 
rătăci pe locuitori, aceştia, dând crezare făgăduielilor mincinoase ce li se făcuse, suspendase orice muncă agricolă, refuzau d' a cultiva pământul şi d' 
a achita datoriile ce le aveau către proprietari. A rezultat astfel o criză care s-a prelungit vreo doi-trei ani şi care era să ruineze ţara, după ce 
răspândise foametea . Credem de prisos a ne mai întinde în această privinţă; ne referim chiar la textul menţionatului raport, constatând în treacăt că 
este de notorietate publică şi netăgăduit că de la legea din 1851 a început în adevăr să progreseze agricultura, prăsila vitelor, starea săteanului , 
arendaşului, a proprietarului.
Legea rurală, regulând o mare cestie socială, a pus un capăt şi neobositelor intrigi ale agitatorilor, cari izbutiseră a aduce în ţară o anarhie 
devenită intolerabilă . Onoarea rezolvării acestei mari cestii revine domniei lui Cuza, sub auspiciile d-lui Cogălniceanu. Aplicarea s-a făcut, lucru 
extraordinar, fără zguduire . Explicarea acestui fenomen se poate atribui în mare parte legii din 1851, care a fost ca o lege pregătitoare, dovadă că 
instituţia ei a fost aşa de bună încât astăzi în practică tot pe aceeaşi tradiţiune urmează agricultura.
Legea rurală dedese o nouă impulsiune agriculturii şi, daca legiuitorul ei ar fi prevăzut să oblige pe săteni să conserve şi să nu spargă 
izlazurile vitelor, ar fi fost mult mai avantajos pentru conservarea vitelor, al căror număr a scăzut treptat cu 25 la sută de la 1866 încoace. O cestie 
mare socială s-a rezolvat,  impulsiune nouă s-a dat agriculturii, cu toate acestea arendaşii sunt tot ruinaţi, ţăranii nu stau mai bine, proprietatea 
funciară este dispreţuită .
Dacă am fost fericiţi să ieşim din legea rurală fără zguduire , să nu provocăm un mare pericol , de-a lăsa să se încerce a se inventa o cestie 
socială neîntemeiată, care - ar aduce iar foametea ca la 1848 şi la 1866.
Învoiala de bunăvoie sau libertatea tranzacţiunilor a existat totdauna şi trebuie menţinută : săteanul liber şi stăpân pe munca sa, pe vitele 
sale, proprietarul pe proprietatea sa. Însă trebuie garantată o deplină securitate pentru părţile contractante, ca nici una nici alta să nu fie victima 
celeilalte. O bună administraţie cinstită, experimentată şi vigilentă ar fi primul, cel mai bun şi folositor remediu.
Aşa, viciul organic al lipsei unei administraţiuni  instruite  , echitabile şi binevoitoare, a creat starea actuală de lucruri şi a fost izvorul 
abuzurilor. Ar fi de dorit deci ca să nu se atribuie rezultatele de azi unei cauze factice şi neadevărate, ci să se rapoarte la cauza lor adevărată, la 
declasarea generală, la lipsa unei administraţii oneste şi capabile. Dacă o lege generală este posibilă în asemenea materie, ca să îmbunătăţească 
starea actuală şi să nu aducă o perturbaţie îngrozitoare în economia ţării ea va trebui să sancţioneze principiile legilor din trecut şi să nu vizeze la nici 
un sistem nou. Reforma ar consista aşadar mai cu seamă în măsuri cari ar zădărnici posibilitatea abuzurilor.
Relevăm dar că aceeaşi comisie de acum treizeci de ani a propus acele reforme cari ar fi garantat o sănătoasă dezvoltare a vieţii organice a 
statului şi cari până-n ziua de azi au rămas deziderate .
Comisiunea, după ce s-a ocupat de cestia agricolă care-i fusese recomandată să fie principalul scop al deliberărilor sale, a indicat într-un mod 
sumar reformele cari i-au părut cele mai necesare în diferitele ramuri ale administraţiei.
Ne vom mărgini a cita între altele:
regularea modului de numire şi înaintare în funcţiunile publice;
revizuirea legii asupra alegerii membrilor adunării generale;
regularea legii asupra celor şase zile de lucru ce săteanul era dator să facă pentru construirea podurilor şi şoselelor ;
regularea sentenţelor judiciare date definitiv şi în ultimă instanţă.
Este de constatat că aceste reforme, a căror urgenţă era demonstrată în 1849, n-au fost realizate şi a căror importanţă majoră încă astăzi 
aşteaptă execuţia lor.
Modul de admisibilitate şi înaintare în funcţiunile publice a dat loc, într-adevăr, la câteva regulamente, dar în fapt a rămas literă moartă. 
Favoarea şi interesul electoral singure prezidează la alegerea amploiaţilor statului, cu toate că cine nu ştie că capacitatea, experienţa, integritatea şi 
probitatea factorilor însărcinaţi d' a aplica legile şi regulamentele sunt condiţiuni esenţiale a mersului regulat al unei bune administraţii, a garanţiei 
drepturilor şi apărării intereselor fiecăruia şi prin urmare a bunului trai şi liniştei publice? Dar sub regimul actual interesul personal, convenienţele de 
coterie primează interesul general şi binele public. Necesitatea d' a conserva o majoritate compactă şi devotată în Adunări trece peste oricari alte 
consideraţii. Pentru a dobândi glasurile deputaţilor trebuie exigenţele lor satisfăcute, se încredinţează funcţiunile delicate de prefecţi şi subprefecţi 
creaturilor deputaţilor cari, sub numele lor, administrează districtele după plac şi dispun fără nici o responsabilitate de interesele, de averea şi de 
onoarea cetăţenilor. Funcţiunile publice sunt adesea în mâinile unor oameni stricaţi, loviţi de sentinţe judecătoreşti; astfel anarhia şi dezorganizaţia 
domnesc pretutindenea, şi  muncitorii  de pământ sunt supuşi la vexaţiuni, la acte arbitrare, adevărate cauze cari aduc mizeria între arendaşi, 
proprietari şi săteni.
Cât despre legea electorală, avem tristul şi scandalosul spectacol al necontenitelor violări la care este supusă sub presiunea oficială care se 
etalează fără pudoare şi sub arbitrariul care domină  toate operaţiunile în aplicarea ei.
Aducerea la îndeplinire a sentinţelor definitive şi date în ultimă instanţă este în vecie amânată, încât interesaţii sunt siliţi a aştepta zece ani şi 
mai bine bunul plac al oamenilor de la putere pentru a intra în posesiunea drepturilor lor, daca nu sunt servii devotaţi ai guvernanţilor, încât justiţia, 
subordonată politicei, a devenit o ficţiune şi nu mai există nici o garanţie pentru cele mai preţioase interese ale societăţii.
Situaţia ţării devine astfel din zi în zi mai gravă, mai întristătoare; rădăcinile răului devin mai adânci şi criza este de natură a preocupa 
oamenii bine cugetători. Ar fi vremea ca toate puterile vii ale ţărei să se unească strâns pentru a aviza serios la mijloacele d' a preveni pericolele 
iminente cari ameninţă starea socială, economică şi politică a acestei ţări, încredinţate unei exploatări din cele mai lipsite de pudoare.
[27 ianuarie 1882]
 
[„UN CABINET NOU"] 
 
Un cabinet nou. Iată un lucru cu care ne-am obicinuit atât de mult sub regimul d-lui Brătianu încât publicul cititor îngăduie lesne, dacă 
ziarele nu prea fac mare caz de un asemenea eveniment ce se repetă, daca nu c-o matematică regularitate, dar desigur într-un număr mai mare decât 
acela al lunilor de când partidul actual e la putere. Nici un motiv parlamentar, nici un vot al Camerei privitor la cutare ori cutare reformă n-a cauzat 
această remaniere, precum n-au cauzat nici pe celelalte;
oamenii intră şi iese în cabinetul Brătianu fără ca cineva în lume — cu regele începând şi sfârşind cu orice personalitate politică 
determinantă — să presupuie măcar de ce se schimbă păpuşile în acest teatru de figurine .
Pretutindeni în lume cad miniştrii şi vin alţii în locu-le ; dar pretutindenea o cauză publică determinată e îndărătul acestor schimbări. A căzut 
d. Gambetta, dar toată lumea ştie pentru ce. Când, în Germania, ministrul cultelor, d. Falk , şi-a dat demisiunea toată lumea ştia că legile din mai 
privitoare la poziţia clerului catolic din Germania şi mai cu seamă maniera de-a aplica aceste legi făcuse poziţia ministrului cu neputinţă faţă cu faza 
de reconciliare în care intrase Germania cu Sf. Scaun. Dac-a căzut d. Camphausen cauza a fost că sistemul fiscal al cancelarului nu intra în vederile 
sale. Când lord Derby şi-a dat demisia din cabinetul englez cauza era că nu se unea cu politica esterioară a cabinetului; când contele Andrassy a căzut 
motivele retragerii erau a se căuta în atitudinea sa din Congresul de la Berlin şi în urmările politice grave ale acelei atitudini.
De ce vin, de ce se retrag la noi miniştrii ?
Nimeni n-o ştie. Culisele parlamentare singure, ambiţiile personale ale membrilor marelui partid şi, poate, din când în când, perspectiva unei 
grase afaceri de întreprindere sau de împrumut sunt unicele cauze a acestor permutaţiuni caleidoscopice.
Şi apoi cine vine la minister?
Nu vorbim aci de d. general G. Angelescu, care se bucură de numele unui corect militar şi de la care am dori numai să vedem că e un 
adevărat ministru şi nu un şef de secţie al d-lui Brătianu.
Dar la finanţe? D. G. Leca. Cine e d. G. Leca, se va întreba lumea cu mirare. Acest senator care s-a distins prin... tăcere în toate cestiunile şi 
printr-un trecut politic cât se poate de necunoscut... ce însemnează la resortul greu al finanţelor, în care au funcţionat un Mavrogheni, un Strat, un 
Teodor Rosetti, un G. Cantacuzin? Ce mai însemnează şi improvizarea acestei individualităţi cu totul necunoscute, care n-a dat pân-acum nici o 
probă de capacitate, în om politic, ba în om de finanţe? Nu sunt oare finanţele o ştiinţă care trebuie învaţată şi care stă în legătură atât cu economia 
politică cât şi cu ştiinţa administraţiunii generale a statului, pentru ca oricine — un nimenea politic — să poată fi erijat în financiar, în om care 
judecă asupra gingaşei materii a contribuţiunilor pe de-o parte, a cheltuirii lor productive pe de alta?
Aşadar, înc-odată... ce caută, ce însemnează d. G. Leca la Finanţe? Iată ceea ce am dori să ne spuie ziarele oficioase. Un mare punct de 
întrebare după o mare nulă, iată figura noului ministru.
[29 ianuarie 1882]
 
[„D. KOGĂLNICEANU PUBLICĂ..."]
 
D. Kogălniceanu publică o scriere privitoare la cestiunea Dunării de care suntem obligaţi a ţine seamă, chiar daca dezaprobăm, ca şi în cazul 
d-lui Kallimah-Catargiu, publicarea prematură de documente în cestiuni esterioare pendente. Lucrarea aceasta se începe prin reproducerea a două 
memorii pe cari le-a scris fiind ministru plenipotenţiar la Paris. Cel dentâi memoriu, lucrat pre larg şi cuprinzând istoricul cestiunii dunărene precum 
şi starea ei legală, e adresat ministrului de esterne al României; cel de al doilea e adresat ambasadorului acreditat la Paris al unei mari puteri. Aceste 
două acte formează cuprinsul fasciculei întâia; în a doua fostul ministru plenipotenţiar va da istoricul neînţelegerii ce au avut cu guvernul d-lui I. C. 
Brătianu în privinţa modului de-a apăra cestiunea Dunării.
Oricâte imputări ar avea cineva de făcut omului de stat de la 2 mai, un lucru nu i-l poate con-testa nimenea: claritate de vederi, judecată 
cuprinzătoare, sigură şi fără şovăire; o mare inteligenţă unită cu talentul de-a se manifesta cu  toată  viociunea în scris şi prin viu grai.
D. Kogălniceanu urăşte fraza, pune pe cititor totdeauna şi fără încungiur  in medias res  sâmburul cestiunii apare clar şi dezbrăcat de 
subtilităţi. Izvorul său nu e nici limonada dulcie a notelor Stătescu, nici subţietăţile de stil şi logică ale notelor Boerescu; e apă curată şi limpede ca 
din izvorul de munte. Nicăieri nu se vede dorinţa de-a îndupleca prin motive aparente, pretutindene puterea de-a convinge e luată din chiar natura 
cestiunii.
Memoriul cu care scrierea se-ncepe e atât de clar şi de deplin încât nu lasă nici o îndoială asupra cestiunii în genere, nici asupra amănuntelor 
ei.
Pretenţiunea monarhiei vecine de-a avea o poziţie preponderantă pe Dunărea de Jos datează încă de la 1856; începutul ei e formulat în 
protocolul Conferinţei ţinute la Viena la 2 fevruarie acel an, când se statorniceau preliminăriile păcii între Rusia pe de-o parte, Turcia şi aliaţii ei pe 
de alta.
Estrase scurte din discursurile ţinute atunci de contele Buol-Schauenstein dovedesc că scopul Austrei era atunci acelaşi ca şi astăzi. Aceste 
pretenţiuni, respinse atunci, s-au ivit din nou în. Congresul de la Berlin, unde asemenea reprezentaţii puterilor au ştiut să le zădărnicească din nou, 
căci, după cum d. Kogălniceanu constată prin compararea deosebitelor texte ce privesc cestiunea, starea ei legală, stabilită de Congresul din Berlin, e 
următoarea:
1) Libertatea navigaţiunii Dunării este deplină şi pusă sub garanţia colectivă a Europei. Drepturile escepţionale pentru state riverane 
(cabotajul etc.) au fost respinse de întregul Congres;
2) Austro-Ungaria nu are nici o poziţiune escepţională sau privilegiată pe Dunăre între cellalte puteri subscriitoare Tractatului, afară de 
dreptul ce i s-a dat de-a sparge Porţile de Fier spre înlesnirea navigaţiunii.
3) Comisiunea specială a Statelor Riverane (reapărută acum sub numele de Comisiune Mixtă) numai există; ea a fost combătută de chiar 
plenipotenţiarii Austro-Ungariei şi Congresul s-a unit cu părerea lor;
4) Regulamentele de navigaţiune şi de poliţie fluvială pentru toată întinderea Dunării de la Porţile de Fier până la Galaţi trebuie a fi puse în 
armonie cu cele cari sunt sau vor fi făcute în privinţa Dunării de la Galaţi până la gurile ei. Elaborarea regulamentelor este încredinţată Comisiunii 
Europene, asistată de delegaţii statelor riverane. Comisiunea Europeană se recunoaşte permanentă.
5) Modificaţiuni la această stare legală, consacrată printr-un tractat solemn, nu se poate face prin comisiuni speciale, principii nouă putându-
se consfinţi numai prin autoritatea unui congres (opinie esprimată de d. dr. Haymerle).
Pe această bază clară s-au şi mişcat apărarea cestiunii Dunării, pe ea s-a ţinut delegatul român din Comisia Europeană, pe ea se bazau 
instrucţiile date reprezentanţilor din străinătate, când, ca din senin, d. Kogălniceanu primeşte la 21 iulie anul trecut depeşa no. 11623, care-l pune în 
cea mai mare nedomirire . Prin această depeşă se zice textual ,,că i se atrage atenţiunea asupra cestiunii cabotajului , care este cea mai importantă 
pentru noi" şi se întreabă ,,daca nu se teme, că, daca Comisiunea Europeană a Dunării va fi să redige regulamentele de navigaţiune până la Porţile de 
Fier, ea nu va păstra dreptul cabotajului pentru toate naţiunile spre paguba statelor riverane" 
Din acest moment d. Kogălniceanu vede limpede că guvernul a intrat cu totul în alte vederi. El răspunde:
 
Daca d-voastră sunteţi  otărât a reclama păstrarea  cabotajului numai pentru statele riverane, adecă pentru Austria în detrimentul pavilioanelor 
statelor neriverane şi în special ale Angliei, Franciei, Germaniei, Greciei, Italiei şi Turciei, cari acestea au întemeiat prosperitatea Dunării de Jos şi prin 
urmare a porturilor noastre, în asemenea caz noi nu mai suntem în conflict cu Austro-Ungaria, noi suntem în conflict cu Europa. Cu o asemenea teorie noi  
devenim  strânşii  aliaţi ai Austro-Ungariei, care de la 1856 se încearcă, deşi pururea respinsă de Europa, de-a păstra pentru dânsa toată mişcarea 
navigaţiunii pe Dunărea de Jos.
 
Aşadar cabotajul, privilegiul plutirii pe lângă ţărmuri rezervat riveranilor , era blidul de linte pentru care România ar fi putut renunţa la 
dreptul ei de primogenitură , la neutralitatea Dunării, această chezăşie a neutralităţii ţării.
Pentru acest blid de linte oferit cu un fel de compensaţie ţărmurenilor , cu iluzia că în acest chip [î] şi vor putea crea o marină naţională, d. 
Brătianu cu preţiosul său d. Boerescu au intrat în mlaştina făgăduielelor pripite, de cari părându-le rău, au voit să le neutralizeze prin limbajul 
exagerat al mesajului, ceea ce, în loc de-a ameliora situaţia, au condus din contra la conflict şi umilire.
Dar această abatere a d-lui Brătianu din calea clară a Tractatului de la Berlin ne-au costat mai mult încă: încrederea puterilor.
 
Este de datoria postului ce-l ocup , zice d. Kogălniceanu, de-a arăta guvernului ţării mele clar şi esplicit că ceea ce face grea poziţiunea reprezentanţilor 
României în străinătate — şi cred că, unii din colegii mei v-au şi spus-o înaintea mea — este ideea eronată, însă în general stabilită, că guvernul român are 
deja angajamente luate, că de multe  ori  noi ne  prefacem  că susţinem o cestiune, când această cestiune este demult deja rezolvată în înţeles opus 
rezoluţiunii ce afectăm a sprijini.
 
Într-adevăr, ce patriotism poate fi acel care simulează a apăra interesele ţării pe când în realitate cestiunile s-a pus la cale? Astfel, luându-ne 
după nenorocita manieră de-a se esprima a mesajului regal, ne vine a crede că şi în cestiunea Basarabiei d. Brătianu poate să fi simulat numai de-a 
apăra acea provincie, pe când în realitate întrevederea de la Livadia [î]i pusese capăt de mult încă.
[2 februarie 1882]
 
TEATRUL FRANCEZ
 
În sala Orfeu o trupă mică însă aleasă de artişti franceji dă reprezentaţiuni în fiece seară, oferind astfel publicului bucureştean câteva ore 
foarte plăcute de distracţiune.
Efectul binefăcător al acestor reprezentaţii consistă în acea scânteie de artă  adevărată prin care se disting oaspeţii noştri teatrali . Jocul lor e 
natural, caracterele cu grijă studiate şi libere de exagerare sau de parodie; nimic fals, nimic greoi nu întunecă unitatea sigură şi deplină cu care se 
reprezintă scrierile dramatice. Aceste scrieri pot fi uneori neînsemnate din punct de vedere literar; ceea ce le ridică întotdauna şi le face plăcute este 
modul de interpretare al artistului dramatic.
De multe ori de-a rândul se dă vodevilul La Rousotte , şi putem zice că reprezentaţiile ar servi de model prin unitatea care domină întreaga 
reprezentaţie (l'ensemble ) cât şi prin interpretarea foarte nimerită a rolurilor .
D-nul şi d-na Verneuil , d. Feroumont — artist de mare talent şi multă deprindere —, 
d-na Pepito , d-nii Perier şi Galin , c-un cuvânt toţi la un loc şi fiecare în parte se 'ntregesc atât de deplin pentru a reda totalitatea unei piese încât am 
dori ca artiştii români mai tineri să viziteze aceste reprezentaţiuni, spre a vedea cât respect au francejii pentru piesă şi pentru public, cum nici unul 
din ei nu caută a ieşi în relief asupra celorlalţi şi a monopoliza oarecum efectul, cum toţi contribuie pentru a produce un singur efect, acela al 
totalităţii piesei, acel dorit de autor şi de public.
[4 februarie 1882]
 
[„MULŢI PRESUPUN"] 
 
Mulţi presupun, şi nu hotărâm încă de au ori nu cuvânt, că interesul escesiv pe care d. C.A. Rosetti şi ,,Pseudo - românul " său îl manifestă în 
timpul din urmă pentru clasa ţăranilor nu este un interes întemeiat pe vederile unei politici de stat, concepute cu siguranţă şi preciziune, ci pe 
necesitatea ce-o are partidul său demoralizat de - a - şi reîmprospăta popularitatea şi alegătorii mai cu seamă, atrăgând în sfera sterpelor lupte politice 
o clasă numeroasă de cetăţeni, pe ţărani.
Marfa de fraze a ziarelor roşii s-au învechit, au ieşit din modă; lumea orăşenească s-a cam săturat de ea.
Din zilnica repetare a unei serii de vorbe cu sferă nedeterminată şi lipsite de cuprins a rezultat la început o boală obştească a spiritului public 
în România: găgăuţia generală în judecarea cestiunilor de interes public, o periculoasă beţie de cuvinte, care a ameţit clasele noastre de mijloc şi le-a 
făcut a confunda formele goale şi pospăirea pe deasupra ale civilizaţiei cu fondul acesteia, care consistă nu în egalitate, fraternitate şi libertate, ci în 
muncă şi în adevăr. Încet - încet oraşele şi-au deschis ochii; fiecine înţelege că fără muncă nu există bunăstare materială decât pentru gheşeftari şi 
cavaleri de industrie; că fără adevăr nu există cultură. Încet, publicul s-au convins că a lua ochii prin discursuri patriotice şi fraze bine lustruite nu va 
să zică a munci şi că toţi acei cari iau de zece ori pe zi patria, libertatea, naţionalitatea în gură le iau numai ca etichete şi ca pretexte, adevărata lor 
ţintă fiind îmbogăţirea sau traiul bun de pe spatele altora, din spinarea poporului producător. Cei ce exercită industria patriotismului subliniat, 
înmulţindu-se peste măsură, îşi fac azi concurenţă între ei, se dau pe faţă unul pe altul; albeaţa care a acoperit ochii spiritului nostru public de la 1858 
şi până azi a început a se lua binişor ; nimeni nu mai crede în povestea glumeaţă a unui progres de pe saltea, fără corelatul muncii musculare şi 
intelectuale.
Asta a început a înţelege Burtă verde cum am zice şi de-aci discreditul mărfii patriotismului subliniat în piaţă, căci nu mai are trecere şi nu se 
mai ia drept bani buni. Orăşenii s-au convins că nu e nimic, absolut nimic îndărătul înţelepciunii apocaliptice a politicei roşie, că fraza goală care nu 
esprimă nici o necesitate economică, nici o cerinţă de organizare nu e decât o nadă pentru a prinde şi ameţi pe cei săraci cu duhul. Formulele mistice 
ale d-lui C. A. Rosetti nu le mai cred nici copiii din şcoală; dicţionarul său politic începe a muri, terminologia sa moare precum a murit aceea a 
alchimiei şi a astrologiei. Gândirea publică devine în România mai pozitivă şi mai concretă; oamenii nu se mai mulţumesc cu cuvântul, ci urmăresc 
înţelesul lui, ba evoluţiunea chiar a acestui înţeles.
Această schimbare a spiritului public a observat-o d. C.A. Rosetti. Ca acei dascăli bătrâni cari repetă în fiece an aceleaşi glume, însă pururea 
altor urechi, mai tinere, astfel ilustrul părinte al demagogiei române caută urechi nouă pentru farsele sale învechite şi crede că le va putea găsi prin 
demagogizarea acelei clase de oameni care, păstrătoare caracterului naţional al românului, iubitoare de adevăr şi dreaptă, rămăsese  pân' acum 
neatinsă de veninul demagogiei. Această clasă e cea ţărănească.
Un articol de fond al ,,Pseudo-Românului" se citează în Cameră ca espunere de motive printr-un proiect de lege prin care să se hotărască că 
numai ţărani pot fi delegaţii colegiului [al] Iv-lea , deşi, e învederat că e indiferentă treapta socială a aceluia pe care ţăranul [î]l delegă pentru a-i 
reprezenta interesele şi că criteriul acestei alegeri ar fi cunoştinţa stării economice şi de cultură a ţăranului, nu împrejurarea că delegatul e sau nu 
ţăran.
Un alt mijloc pentru a atrage pe ţărani în sfera luptelor politice este esploatarea violentă a neajunsurilor legii tocmelelor agricole.
" Românul" numeşte legea ,,barbară, ilegală, ucizătoare " 
Dar cine a propus-o, cine a votat-o?
D. C. A. Rosetti şi I.C. Brătianu, la 7 martie 1866, după căderea lui Vodă Cuza.
Deşi însă legea actuală e în cea mai mare parte creaţiunea partidului pe care-l reprezentă ,,Românul , nu vom numi-o astfel cum o numesc 
acei cărora li se cuvine paternitatea ei.
E rea, dar ţinta ei a fost bună. Producţiunea agricolă e legată de anume condiţii de timp. Un obiect industrial se poate produce şi vara şi iarna, 
şi noaptea şi ziua, oricând şi oriunde. Cine însă nu ară la vreme, nu prăşeşte la vreme, nu seceră la vreme, acela nu recoltează nimic şi degeaba şi-a 
băgat capitalul în producţiune. Spiritul legii tocmelilor a fost a asigura termenele deosebite ale muncilor agricole, a căror neţinere ar fi echivalentă cu 
ruina sigură a producţiunii, deci cu ruina ţării. Orice reformă s-ar face, spiritul acestei legi nu se poate înlătura şi tăgădui daca nu voim ca izvorul de 
căpetenie al avuţiei publice să cază în totul în părăginire .
Ceea ce rămâne curios e întrebuinţarea acestei legi, făcute mai cu seamă de roşii, în contra altor elemente politice, cari poate să fi contribuit 
şi ele la facerea ei, dar nu sunt autorii ei de căpetenie. Daca roşii au făcut-o sau au contribuit a o face, ci au creat o lege " barbară, ilegală şi 
ucizătoare " şi contra lor înşile ar căta să-şi îndrepte armele polemice. Dar precum am zis la început: nu legea tocmelelor e în cestiune pentru roşii. Ei 
vor să-şi creeze şi din greaua şi gingaşa cestiune a organizării muncii o armă electorală căci polemicele ,,Românului" şi propunerea din Cameră 
privitoare la delegaţi au amândouă acceaşi ţintă: demagogizarea locuitorilor săteni.
[5 februarie 1882]
 
[„DIN ACTELE PUBLICATE"] 
 
Din actele publicate în numărul de ieri cititorul a putut constata că delegaţii comitetului central de iniţiativă din Iaşi şi ai comitetelor din 
districtele de peste Milcov, rugându-se, după însărcinarea comitenţilor (în număr de 600) de a li se acorda o audienţă la Maiestatea Sa Regele, pentru 
a solicita înalta Sa protecţiune în favorul intereselor agricole şi economice din Moldova, această audienţă li s-a refuzat.
D. Mareşal al Curţii, luând ordinele M[aiestăţii ] Sale, a fost însărcinat de a pune în vederea delegaţiunii nu o lege, nu un text constituţional, 
nu un drept care se poate opune unui drept, ci regulele stabilite de ceremonialul şi uzurile Curţii.
Acel preţios ceremonial şi acele preţioase uzuri , despre care nu putem tăgădui că ar constitui o piedică pentru a se apropia de persoana 
privată a regelui, nu ştiam că se pot invoca şi atunci când ţara vrea să-şi espuie păsurile ei înaintea autorităţii publice a Coroanei.
D. mareşal al Curţii a fost dar însărcinat a comunica că preţiosul regulament al ceremonialului , la puţin cunoscuta sa pagina 75, stabileşte 
următoarele reguli :
 
Audienţe in corpore în mod oficial nu se pot acorda de MM . LL . la deputaţiuni, delegaţiuni, comitete etc. decât când aceste fac parte din corpuri şi 
autorităţi constituite ale statului şi au un mandat regulat, îndeplinit în virtutea unei legi. Cererea şi obiectul audienţei trebuie încunoştiinţat mai întâi în acest 
caz ministerului respectiv sau autorităţii superioare de cari resortă acele delegaţiuni, deputaţiuni etc. În ceea ce priveşte audienţele particulare, d. mareşal 
face cunoscut că M[aiestatea ] Sa binevoieşte a le acorda individual la oricine se adresează cu cerere.
 
Audienţe particulare!
Înţelegem să se ceară acestea din partea provincialului curios de-a conversa lucruri indiferente cu persoana regelui, curiozitate pe care nu 
oricine o poate preţui după valoarea ce i-ar da-o curtezanii şi camarila sau eroii de la 11 fevruarie şi prezidenţii republicei ploieştene, cari se răsfaţă 
azi pe  sofalele  statului ce împodobesc palatul. Dar nu, audienţe particulare, nu satisfacerea vanităţii sau curiozităţii de-a sta faţă în faţă cu 
M[aiestatea ] Sa i-a făcut pe proprietarii din Moldova să solicite audienţa, ci nevoile lor, păsurile ţării, cărora pururea Domnii vechi ţineau, urechea 
deschisă [la] primejdia ce ameninţă moşia şi munca lor, [la] turburarea vârâtă oficial în raporturile de bună credinţă ce le au cu muncitorii. Nu în 
particular au a şopti ceva, ca îmbunătorii fanarioţi, aceste urechelniţe care se furişează în auzul şi farmecă mintea Domnilor, ci pe faţă şi verde erau 
să vorbească şi să arate M[aiestăţii ]
Sale că " sub pretextul de reformă a legii tocmelelor, un consiliar al M[aiestăţii ] Sale au răspândit circulări cari au înlăturat legi în vigoare şi au 
provocat patimi rele între muncitori în contra agricultorilor mari" 
Nu dar cu persoana privată a regelui şi nu în particular veniseră proprietarii din Moldova ca să se puie la vorbă, ci autorităţii Coroanei se 
adresau şi aveau dreptul de-a o face, conform art. 28 al Constituţiei, care zice:
 
Fiecare are dreptul de a se adresa la autorităţile publice prin petiţiuni subscrise de cătră una sau mai multe persoane, neputând însă petiţiona decât în 
numele subscriitorilor.
 
Nu cumva alineea a doua a acestui articol:
 
Numai autorităţile constituite au dreptul de-a adresa petiţiuni în nume colectiv.
 
este originea preţioaselor dispoziţiuni din preţiosul regulament al ceremonialului?
Dar care-i acel nume colectiv? Sau nu ştie onor. d. Brătianu, inspiratorul acestei cabale , ce este un nume colectiv? Nisip, grâu, apă, aur, 
popor, naţiune sunt nume colective. Copiştii ignoranţi ai articolelor noastre constituţionale nici habar n-au ce însemnează, lexical, nume colectiv, 
întrebuinţat în texte franceze de lege. Pe când Anglia, în petiţii date de unul sau de mulţi, semnăturile individuale erau riguros cerute, Adunarea 
franceză legislativă de sub Revoluţie,  Conventul  , primeau petiţii iscălite cu  numele unei comune sau a unui  departament  întreg, ba într-o zi 
Adunarea franceză a angajat o discuţie lungă asupra unei petiţii iscălite  Le Peuple. Pentru ca nu un anonim  să se substituie unei  colectivităţi 
abstracte de oameni şi s-o iscălească se cere ca, oricât de generală ar fi necesitatea invocată, ea să poarte semnături individuale, pe când se 'nţelege 
că o autoritate constituită cu titulari cunoscuţi nu are nevoie de semnături. Acesta este singurul înţeles pe care constituţia [î]l dă numelui colectiv. 
Obligaţia semnăturilor individuale existând în Anglia, toate reformele s-au făcut acolo printr-o furtună de petiţii. 20 000 de petiţii au cerut abolirea 
sclavajului , tot prin ele s-a făcut reforma Parlamentului, emanciparea catolicilor , abrogarea legii asupra cerealelor şi a.m.d.
Aşadar: " fiecare are dreptul de-a se adresa la autorităţi prin petiţiuni subscrise de una sau mai multe persoane" şi, acest drept corespunzând 
cu o datorie, autoritatea e datoare de-a primi petiţiunea, autoritatea înaltă a Coroanei ca şi oricare alta. Fiecare are dreptul ?
Nu, ne 'nşelăm . Delegaţiunea izraeliţilor are acest drept şi i se şi recunoaşte. D-nii Rosenthal, Israel Iancu Schonfeld , Dr. Blumenfeld , 
Alpern  , Şapira,  Kohn  ,  Wahrmann  , Herşcu  Schechter  ,  Strul Avram Ringelescu  , aceşti d-ni pot prezenta regelui petiţiuni în numele unei 
colectivităţi fără ca regulamentul preţios al ceremonialului să fie atins. Mai mult, d-nii de mai sus au dreptul de-a se pretinde persecutaţi în România, 
de-a cere abrogarea legilor existente şi libertatea de-a vinde rachiu, de-a lăţi şi exploata viţiul beţiei în poporul românesc. Pentru nobilul Pherekydes, 
ambasadorul de la Mazar Paşa pe de-o parte, şi pentru Herşcu şi ştrul Avram pe de alta, pentru crema, cum am zice, a neamului istoric al românilor 
M[aiestatea ] Sa Regele e acasă.
Dar în cazul de faţă nu se prezentaseră viitorii stăpânitori ai expresiei geografice ai României. Nu. Erau numai nişte proprietari din Moldova, 
un Rosnoveanu , un Pogor, un Cogălniceanu, un Ciupercescu, un Catargiu, un Corjescu , un Morţun , deci nu se pot primi in corpore.
Se înţelege că acest refuz de a primi delegaţiunea i se datoreşte d-lui ministru prezident I. Brătianu, care, prin şeful poliţiei, au cerut regelui 
de a n-o primi.
Speciosul regulament al ceremonialului, pag. 75, cată să fie de-o origine foarte recentă şi confecţionat ad-hoc. El nu se aplică nici la foşti 
colegi ai d-lui Brătianu, cari, trecuţi prin călugăria cuvioasă a Văcăreştilor, cer dispensă de termen, nici la iluştrii copii ai ortalei, cari, aplicând prea 
cu multă relighie principiile partidului roşu, încap după zăbrele, nici la evreii cari au maltratat preuteasa cu ocazia înmormântării rabinului Şor . Ori 
de câte ori oameni de-o probată malonestitate din partidul roşu sau evrei, vinovaţi de acte de escrocherie şi de brutalitate, vor cerea să pătrunză la 
picioarele tronului, precum şi colectivul mazarist Pherekydes, porţile palatului le sunt deschise şi acolo găsesc nu numai o ureche binevoitoare, ci 
chiar îmblânzirea asprimilor legii în favorul lor.
Dar nişte proprietari ai pământului Moldovei cari cer numai respectul legilor, numai buna credinţă , numai adevăr ? Aceştia nu merită nici o 
băgare de seamă. Ţara aceasta pare a fi a străinilor şi străini nu mai sunt în ea decât românii înşişi.
[7 februarie 1882]
[„«ROMÂNUL», PROMIŢÂNDU-NE PROGRAMUL NOU"] 
 
,,Românul" promiţându-ne programul nou, revăzut, corijat şi adaos al partidului roşu, nu poate făgădui aceasta făr' a se lega din nou de 
conservatori.
Ar fi de dorit ca confraţii să-şi modereze condeiul. Când foaia oficioasă zice despre partidul conservator că a căzut în trecut ,,cu tot sprijinul 
Turciei, Rusiei şi Austriei" atunci ori nu ştie ce zice, ori se face a nu şti. Interesele acestor trei puteri fiind pururea diametral opuse, nu pricepem cum 
se 'nţelegeau într-un mod atât de spontan asupra unui singur lucru: mănţinerea partidului conservator la putere în ţările române. Un partid care 
convenea Austriei nu mai putea conveni Rusiei sau Turciei şi viceversa. Deja punerea alături a acestor trei nume este absurdă şi ,,Românul" ar fi 
trebuit să fie măcar atât de prevăzător pentru a alege din trei puteri numai pe una, care - ar fi sprijinit pe boieri la putere.
Dar altă contrazicere.
 
Partida care se numeşte boierească şi după 1860 conservatoare, zice ,,Românul" avea averea, proprietatea, guvernul şi deprinderea ţării de a i se supune 
orbeşte.
 
Dacă ţara se supunea orbeşte acestui partid, prin deprindere, ce nevoie mai avea el de sprijinul Rusiei, Austriei, ori Turciei ?
Daca venim însă la partidul roşu, lucrurile se schimbă foarte în defavorul lui.
Aci Eliad şi Bălceascu nu văd în d. C. A. Rosetti decât un ,,agent provocator" al unei singure mari puteri, om făcut pentru această meserie, 
căci n-are patrie, patria lui fiind universul lui Blanqui, n-are naţionalitate, naţionalitatea lui fiind umanitatea întreagă a comunarzilor , n-are trecut şi 
tradiţii, c-un cuvânt nimic de pierdut, totul de câştigat.
" Pseudo - românul " şi cu el d. C. A. Rosetti se laudă că, la 1848, toată ţara ,,a aclamat stindardul" dumnealor.
Dar ce e 1848 în România îndeosebi ? Ce însemnătate istorică a avut acest an pentru noi ?
Să i-o spunem noi. Toată mişcarea română de la 1848 n-a fost decât pretextul căutat pentru ca ruşii să treacă în Transilvania, un pretext pe 
care d. C. A. Rosetti s-a găsit să li-l dea, în mod dezinteresat se va zice, dar ne îndoim de dezinteresarea acestei personalităţi. Fecit cui prodest, zice 
latinul , a făcut-o acela căruia i-a folosit.
Ce-a urmat pentru ţară din mişcarea al cărei merit şi-l însuşeşte ?
Invazia şi foametea.
La 1875 vedem pe d. C. A. Rosetti agitându-se spasmotic. Ce era în perspectivă ? Războiul ruso-turcesc. Cui era să facă drum d. C. A. 
Rosetti venind la putere cu creaturile sale ? Ruşilor. Fecit cui prodest.
Ce-a urmat din agitaţia al cărei purtător de steag era Pherekydes ? Invazia şi cărăturile peste Balcani.
Acum, la 1882, d. C. A. Rosetti se mişcă. L-a apucat focul reformelor şi dorul de ţărani. El, care nici cunoaşte pe ţărani, nici gândeşte la 
soarta lor, el care numea maniac pe oricine se ocupa de această cestiune, ajunge a se improviza în promotorul îmbunătăţirii sorţii ţăranului.
Întrebăm: ce e la mijloc ? Ei bine, avem onoare a o repeta din nou d-lui C. A. Rosetti: fecit cui prodest. Prea miroase anul 1882 a Scobelef, a 
Bosnie , a turburare în Orient pentru ca d-lui C. A. Rosetti să nu-i trebuiască o cestiune agrară improvizată, spre a pune ţara în neputinţă de-a lua o 
atitudine hotărâtă, încât, turburată înăuntru şi neputincioasă în afară, să fie silită a transige cu invazia, precum deja de doua ori a făcut-o, conform 
intenţiilor d-lui C. A. Rosetti.
Şi ce va urma din această agitaţie ? Invazie şi foamete.
,,Binele public" povestea într-un rând că d. I. C. Brătianu însuşi a declarat despre amicul său politic, d. C. A. Rosetti, că nu cunoaşte istoria 
ţării, nici are sentiment de naţionalitate.
Lăsăm pe seama d-lui Brătianu aceste cuvinte; vom povesti ceea ce am auzit de la un martor ocular. Într-un rând d. C. A. Rosetti se afla pe 
vapor, înconjurat de-o curioasă promiscuitate de orientali, greci, turci, bulgari, sârbi, evrei şi alte neamuri. Cam cu chef, ca-n genere după masă, 
spuse următoarele:
 
De la toţi oamenii din ţară ani văzut bine, de la greci, de la bulgari, de la evrei (fratele Rosenthal), numai de la români nu. Să nu mor eu până n-oi aduce pe toţi 
românii în sapă de lemn.
 
Au trecut douăzeci de ani de atuncea, dar martorul ocular trăieşte. Ceea ce ni se povesteşte cu ceea ce afirmă d. I. Brătianu despre amicul său 
se potriveşte de minune una cu alta.
Dar să nu crează că amăgeşte pe cineva. Precum d-sa urăşte pe român, aşa românul [î]l urăşte pe el. ,,Hidoasa pocitură" zice Alecsandri, 
,,spirit infernal" zic marginile Bucureştilor, şi, daca ţăranul n-a ajuns să zică nimic, e că nici ştie de existenţa acestei caricaturi.
Crede poate d. C. A. Rosetti că-l urâm pentru aceasta ? Nu, ne-ar fi ruşine să-l urâm. Ura presupune oarecare respect, pe care nu l-am simţit 
niciodată pentru d-sa. Ne e scârbă şi ruşine. Scârbă a vedea pe un om străin ca origine şi apucături conducând destinele celui mai numeros şi mai 
cuminte popor de lângă Dunăre, ruşine de noi înşine, de amorţirea noastră naţională, că am putut îngădui unui asemenea panglicar oriental, bun 
pentru a bate toba înaintea unei menajerii , să se pretindă conducător al spiritului public de la noi. Mai bine, zicem, rob sub vechile Domnii drepte şi 
sub legile lor creştine, cu conştiinţa că deasupra-ţi se 'ntinde marele arbor al poporului şi al geniului românesc, decât la banchet alături cu gheşeftari 
ca Carada, cu eroi ca Candiano, cu oameni de onestitatea lui S. Mihălescu. Mai bine rob în ţara drepţilor decât om mare în ţara în care 
malonestitatea, trădarea nocturnă, vicleşugul şi pehlivănia sunt merite şi titluri de înaintare. Toată mândria noastră de rasă, tot sângele strămoşilor, 
toată vigoarea şi înţelepciunea lor, naivă şi tânără, buna lor credinţă şi dreptatea lor neclintită protestează în contra  pângăririi  istoriei noastre 
naţionale de către un asemenea venetic.
Se va zice însă: ,,Se poate ca un om să minţă viaţa întreagă, să facă zilnic protestaţiuni de patriotism şi naţionalitate în care să nu crează " 
Se poate, pentru că vorbele ce le întrebuinţează au alt înţeles în dicţionarul criptografic al său.
Ştim de ex. că espresia " naţiune" însemnează în coloanele foii sale ,,partidul roşu" 
Un întreg dicţionar de chei şi ţifre foieşte în ,,Pseudo - românul " pe care nu-l pricepe decât d. C. A. Rosetti şi confidenţii săi. " Vegheaţi , 
ora a sunat" ,,Ale tale dintru ale tale" ,,Naţiune" ,,Românul" toate acestea au în dicţionarul lor o altă însemnare decât în lexiconul limbii noastre. 
Precum roşii se 'nţeleg într-o limbă a cărei cuvinte au un sens convenţional, nu, pe cel lexical, tot astfel ei sunt ţinuţi la un loc prin trecutul lor de 
crime şi de fărădelegi comune. " Vă am pe toţi la mână" le şopteşte d. C. A. Rosetti în Cameră şi feţele rotunde şi grase ale milionarilor improvizaţi 
devin galbene ca ceara la acest cuvânt. Maffia şi Camorra ? Sunt o jucărie pe lângă acest partid în care nu există om necompromis , a cărui viaţă 
descrisă clar să nu merite ocna.
Şi acest partid, discreditat în ochii săi proprii, ameninţat de propriile sale căpetenii cu ,,puşcăria şi carantina"  ţinut la un loc nu prin 
comunitate de principii, ci prin complicitate de fapte rele, acest partid şi organul lui îndrăzneşte a zice că ,,conservatorii sunt deconsideraţi prin 
felurite abuzuri în cari se 'nnomoliră " şi că a fost ,,sprijiniţi de Rusia, Turcia şi Austria" ?
Dar pentru Dumnezeu, unde e Caradaua , unde Candianoul , unde Mihălescul nostru ? Cine dintre noi a călătorit la Livadia ? Cine au făcut 
milioane cu răscumpărări, cine au prefăcut Parlamentul în local de ruletă şi de joc de bursă ?
Quousque tandem ... ?
[10 februarie 1882]
 
REFLECŢIUNILE UNUI AGRICULTOR ASUPRA LEGEI TOCMELELOR AGRICOLE
 
Ne-am întreţinut în mai multe rânduri şi foarte pe larg cu o persoană care în toată viaţa ei s-a ocupat de agricultură, de un caracter moderat şi 
foarte imparţial , care niciodată nu s-a ocupat nici preocupat de politică. Este prin urmare un om special şi competent în materie, a căruia opiniune 
are mare greutate, şi vom încerca, după ce ne-am inspirat de vederile sale asupra materiei la ordinea zilei, d-a-i reproduce ideile în această privinţă.
Există sau nu în realitate o cestie agricolă a căruia soluţiune interesează bunul trai al ţărei? Subt impresiunea agitaţiunei pe care se încearcă 
unii a o răspândi în ţară, se vor găsi mulţi oameni care, din interes sau luaţi de curent, vor răspunde într-un mod afirmativ. Toţi se pun la lucru şi 
caută un remediu, şi se văd mulţime de legişti , trăiţi în codice şi în procedură, care n-au văzut niciodată un plug, nu ştiu să deosibească grâul de 
ovăz sau de porumb, fără nici o cunoştinţă de munca câmpului, nici de obiceiurile ţăranilor, nici de nevoiele şi dorinţele lor, ignorând chiar limba 
ţăranului, [î]i vedem rezolvând în materie de arătură, de seceră, de prăşilă , de vite, de transporturi, cestii abstracte de drept. Oameni practici şi 
pricepuţi în materie, desperând d' a înţelege aceste disertaţiuni , le spun în zadar că, înainte d' a propune remediuri , trebuiesc studiate cauzele răului. 
Aşadar care sunt aceste cauze? Ele nu sunt acolo unde le văd doctorii în drept. Sistemul după care
învoielile trebuie să fie libere între proprietari şi cultivatori este bun şi n-am şti să mulţămim îndestul memoriei lui Vodă Ştirbey care, cu perfecta sa 
cunoştinţă de nevoile ţărei,  a consacrat pentru prisoase sistemul cel mai bine adaptat intereselor  reciproce şi  echităţei  , şi care, cu toate 
transformaţiunile prin cari am trecut, slujaşte şi astăzi de regule comune.
Este incontestabil pentru orice om de bună credinţă că singura şi unica cauză a răului sunt abuzurile şi esacţiunile impiegaţilor administrativi 
cari nu se tem d' a falsifica spiritul şi d' a viola litera legilor şi regulamentelor. Aceasta este adevărata rană a ţării, acolo trebuie remediu radical.
La ce slujesc legile cele mai bine  cântărite  şi cele mai echitabile daca agenţii însărcinaţi  d' a  le aplica nu  sunt  nici inteligenţi, nici 
conştiincioşi, nici oneşti şi nu ţintesc decât la interesele partidului de la putere, decât la profitul lor personal?
Citiţi instrucţiunile şi circulările care au urmat promulgarea legii din 1851. Ideea dominantă pe care o veţi găsi la fiecare linie este d' a 
asigura părţilor interesate cea mai bună garanţie a intereselor lor mutuale, cea mai mare securitate şi un respect scrupulos al drepturilor lor. Ele 
apărau pe sătean contra avidităţei unor arendaşi ingenioşi a le proba că ei le datoresc îndoit munca contractată, aviditate ajutată prin conivenţa 
amploaiaţilor administrativi şi, pe de altă parte, d' a nu lăsa pe proprietari victima nesupunerei ţăranilor cari refuză de a-şi împlini angajamentele lor, 
nesupunere mai totdauna zgândărită de administraţiune pentru a aduce pe proprietar la discreţiunea guvernului, mai cu seamă în vremea alegerilor 
sau pentru a-i smulge o sumă de bani.
Aviditatea într-un caz şi intrigele administraţiei în celălalt cheamă necesitatea unei esecuţiuni revoltătoare.
Cu o bună administraţie care ar şti să aleagă agenţi oneşti şi conştiincioşi asemenea abuzuri n-ar fi posibile şi daca, prin excepţiune , s-ar 
produce câte unul ar trebui să fie sever reprimat . Mă adresez la puternicii zilei şi le spun:
Nu faceţi politică cu pâinea concetăţenilor voştri; loviţi fără milă în toate abuzurile, susţineţi şi încurajaţi munca; veţi avea bunul trai general, 
veţi obţine progresul, ameliorări în cultură, în loc d' a avea ruina arendaşilor şi deprecierea proprietăţii fonciere care sunt rezultatul sistemului vostru. 
Destul aţi semănat corupţiunea, aţi excitat ura între diferitele clase ale populaţiunei. Mai puneţi-vă într-un punct de vedere mai înalt decât acela al 
spiritului de partid, a inspiraţiunilor de coterie, gândiţi-vă la patria voastră a căruia existenţă şi viitor depinde de conduita ce va urma.
România trebuie să se impuie stimei Europei prin ordine şi linişte, să înlăture primejdiile care ar ameninţa-o daca ar deveni o cauză de 
îngrijiri pentru puternicii noştri vecini.
Agricultorul nostru ne-a pus sub ochi numeroase contracte agricole a cărora analiză o vom publica. Cititorii noştri se vor convinge că aceste 
contracte ar îndeplini perfect scopul lor daca ar fi executate ad literam precum în adevăr o cere interesul reciproc al părţilor. Am expus mai sus că, 
daca mai adeseori nu se îndeplinesc, vina trebuie atribuită exclusiv administraţiunii.
Care este prin urmare mobilul agitaţiunii pe care unii încearcă prin toate mijloacele a o propaga în toată întinderea României?
Sunt oameni cari nu se pot ridica decât prin dezordine, cari s-au însemnat prin ignoranţă şi incapacitatea lor în afaceri; dar în schimb, printr-o 
dibăcie nespusă, în intrigi suterane, în manopere perfide, în comploturi şi conspiraţiuni de orice fel. Mijlocul lor cel mai mare, unealta cea mai 
puternică este d' a excita grija în spirite şi d' a provoca agitaţiunea generală. Numai pescuind în apă turbure pot deveni necesari şi ajunge scopurile 
lor.
Sunt câteva luni, au pus pe tapet eligibilitatea magistraturei , sistem imposibil şi condemnat de toate spiritele serioase.
După ce au văzut că nu pot pune mâna pe puterea judecătorească, agitatorii noştri s-au, aruncat pe un nou mijloc de agitaţiune, i-a găsit 
deodată mila de soarta săteanului şi vărsau lacrime de crocodil asupra suferinţelor uneia din clasele muncitoare. În faţa circulărilor guvernului care, 
sub cuvânt d' a lumina spiritele asupra cestiunei puse pe neaşteptate, provoacă adunări populare, nu se mai poate îndoi nimeni că scopul lor este a 
întărâta pasiunile puind în luptă interesele.
Bunul simţ şi patriotismul Adunărilor noastre legiuitoare vor trece ele în sfârşit înaintea vederilor interesate şi înaintea cuvântului de ordine 
ce le dau cei doi sau trei corifei ai partidei care până astăzi au robit voinţele mandatarilor naţiunii?
Aicea este toată chestia pentru moment, ne spune agricultorul nostru în limbagiul lui.
[12 februarie 1882]
[„PARTURIUNT MONTES... "] 
 
Parturiunt montes, nascitur ridiculus mus, gem munţii şi se naşte un şoarece.
După vântul care şi-l luase " Pseudo - românul " când făgăduia noul program al partidului său, ne aşteptam la lucruri, de nu mari, dar cel 
puţin însemnate, la idei organice, care în adevăr să puie dezvoltarea ţării pe o cale mai bună.
Când colo... ce să vezi? Cinci principii — mari şi late — ne înşiră foaia guvernamentală ca program viitor al partidului roşu.
1. Dreptatea nu este aşezată pe temelii.
2. Instrucţiunea în sate nu este.
3. Nu s-au îngrijat nime ca sătenii să nu fie din nou robiţi prin tocmeli agricole.
4. În comune nu sunt drumuri, plantaţii , poliţie, spitaluri.
5. Bătaia nu e bună.
Ştiam până acum că un program cată înainte de toate să fie pozitiv. Din negaţiunile : ,,nu este dreptate" ,,nu este instrucţie" ,,nu 'ngrijeşte 
nime de săteni" ,,nu sunt drumuri" nu rezultă nimic. Judiciile negative dovedesc un grozav gol intelectual, prin nedeterminarea lor infinită; se pot 
înmulţi în infinit fără, ca cineva să ştie ce lipseşte în adevăr. Nu e bun cutare lucru, nu cutare, nu aşa, nu pe dincolo, nu şi iar nu, şi nimeni nu poate 
şti din şirul de negaţiuni ceea ce ar fi în adevăr bun şi folositor.
Demult am observat lipsa de idei a confraţilor şi adeseori am avut ocazia a ne bate joc de micul bagaj de fraze cosmopolite care garniseşte 
într-un chip atât de sărăcăcios localităţile strâmte şi cranioscopic curioase în care rezidă creierii lor.
Oare acestea sunt naturi de adevăraţi reformatori ?
Permită-ne confraţii a le-o spune; semnul dumnezeiesc prin care se deosebesc adevăraţii reformatori de panglicarii ce vor să ia ochii mulţimii 
cu lucruri nouă, steaua în frunte cu care se nasc în lume este iubirea trecutului, simţul istoric. ,,Nu voi să stric legea veche, zise Isus Nazarineanul, 
voi s-o restabilesc" — " Nu voi să ating biserica, zice Luther, voi s-o fac cum a fost"— " Voim să punem la loc bunele şi bătrânele datini ale ţării" 
zice Matei Basarab; " Vă cer trecutul ţării mele îndărăt cu Domnia ei, cu legile ei vechi, cu datinele ei" zice Tudor cătră împăratul Turciei, şi numai 
în trecut văd toţi rădăcinile regenerării.
" Spitaluri trebuiesc în sate; abia s-au înfiinţat câteva şi nu mai ajungeau paturile" zice " Românul" 
Da, într-un spital aţi prefăcut ţara, pe care, prin importul vostru de fraze, aţi îmbolnăvit-o moraliceşte şi fiziceşte. Spitaluri pentru bolnavii 
morali, temniţe, spitaluri pentru bolnavii fizici! Spitaluri pentru jertfele politicii voastre economice şi sociale, căci poporul întreg e bolnav de hatârul 
cu care milionarizaţi creaturile voastre, de hatârul cu care cercetaţi crimele cărăturilor peste Balcani, de hatârul cu care faceţi din rebelul din Ploieşti 
pe adiutantul Maiestăţii Regelui. Da, spitaluri, căci acest popor nu mai crede în merit... Uzanţele principiului " facem treburi" apucăturile viclene s-a 
substituit meritului. El nu mai crede în onestitate, căci malonestitatea este un titlu de înaintare, şi din oameni vrednici " de puşcărie şi carantină" se 
compune sfatul legiuitor al ţării. El nu mai crede în eroii săi, după ce eroii nopţii de la 11 fevruarie sunt mari şi tari, după ce trădarea şi infamia s-a 
botezat în numele eroismului . Aţi războtezat cuvintele, aţi suplantat înţelesul pe care li-l dăduse secolii vieţii noastre istorice, aţi scornit limba 
păsărească în locul celei româneşti, aţi desfiinţat, Erostraţi străini şi nelegiuiţi , toate vertebrele de drept, de echitate şi de tradiţie ale acestei străvechi 
şi de Dumnezeu păzite ţări.
Pentru voi n-a preexistat nimic înaintea voastră şi puţin vă pasă de ce va exista după voi. " După voi potopul" 
Forme de guvernământ şi principii nu sunt pentru voi decât nişte expediente care oricare altele; le luaţi nu din adâncul inimei voastre proprii, 
ci de la alţii. Noi — această foaie îndeosebi— am fost cei dentâi care am dat ţipătul de alarmă în privirea stării rele a ţăranului. Dar n-am uitat a cita 
cauzele. Cauza cea adevărată e că cea mai mare parte a păturii superpuse în aceşti din urmă treizeci de ani nu compensează prin merit şi ştiinţă 
munca poporului care-i susţine. Aţi înzecit sarcinile acestui popor pentru a hrăni cu birul lui o seamă de plagiatori pe catedre universitare, trădători şi 
rebeli ca ofiţeri superiori, directori de drum de fier, advocaţi plătiţi cu 30—40 de mii de franci pe an.
Aţi făcut din plagiat, din nulitate, din feneantism un merit, un titlu de înaintare; i-aţi dat poporului formele goale a unei civilizaţii străine, fără 
umbră din cuprinsul şi bucuriile ei; aţi făcut ca plebea, plebea uliţilor oraşelor, să domnească peste nobilul popor românesc; mai mult, aţi constituit 
privilegii pentru ca această arhiplebe pururea să rămâi deasupra.
Şi nu e dreptate azi? Dar de unde să fie, când aţi atins-o în sâmburele ei, în dreptul consue tudinar , parte viu, parte cuprins în codicii vechi, 
şi aţi impus legislaţiuni străine?
Şi azi, când aţi prefăcut dreptul, obiect al datinei şi conştiinţei publice, în ştiinţa vastă a unor legiuiri străine, când judecătorul cată să fie om 
special, voiţi să îndreptaţi justiţia prin electivitate? Cei ce nu cunosc codicele să ştie pe cei cari şi-au făcut din aplicarea lor o misiunea vieţii?
Nu e instrucţiune azi? Dar de la cine să înveţe poporul? De la declasaţii din cari aţi făcut profesori ce, având înşişi patru clase liceale, devin 
profesori de liceu sau de facultate?
Stă rău comuna şi judeţul? Şi mijlocul de a le îndrepta starea, consistă în sufrajul universal, în seducerea populaţiunilor prin amăgitori de 
profesie, prin oameni cari şi-au făcut o meserie din a promite marea cu sarea şi a nu ţinea nimic? Sunt rele tocmelele agricole?
Dar cine l-a silit pe ţăran să se tocmească decât sarcinile impuse de stat, de comună, de judeţele cu selfguvernmentul lor plătit şi compus din 
simpli postulanţi? Şi azi — spre îndreptare — voiţi să desfiinţaţi libertatea tranzacţiunilor, stipulând tocmai contrariul unicului principiu de drept 
care domneşte în materie de când lumea? Principiul tuturor legislaţiunilor de când i-a venit în minte unui legiuitor să dispuie ceva e că absolut libere 
sunt tocmelele, dar făcute odată, îndeplinirea lor e obligatorie. Voi întoarceţi principiul pe dos şi ziceţi: Tocmelele nu sunt libere, se vor face cum zic 
eu, iar îndeplinirea lor rămâne la discreţiunea fiecăruia. Cum o vrea şi de-o vrea o face.
Şi acum, după ce toate espedientele şi panglicăriile s-au înfundat, vine ,,Pseudo - românul " şi proclamă că ,,Partida naţională şi liberală 
culpabilă este"  ,,Pentru relele în instrucţiunea publică sunt răspunzători toţi membrii partidei naţionale şi liberale"  c-un cuvânt de toate relele 
economice, sociale, igienice chiar, e răspunzător şi culpabil partidul roşu. Culpabil!
Culpa presupune ştiinţă şi premeditare . Prea sunt ignoranţi, prea neînsemnaţi membrii partidului roşu, pentru a fi culpabili in publicis . 
Singura lor ţintă a fost de a se îmbogăţi, de a-şi crea sinecure şi averi; ei n-au avut nici o însemnătate politică, prin urmare nu culpabili , ci greşiţi 
sunt. Greşalele însă în politică sunt, după cum zic francejii, crime; căci în urma lor sufăr milioane de oameni nevinovaţi, se 'mpiedică dezvoltarea 
unei ţări întregi şi se 'ntunecă pentru zecimi de ani înainte viitorul ei.
[13 februarie 1882 ]
 
[„CREDEM NECESAR"] 
 
Credem necesar a reveni asupra revistei " Românului" de care am vorbit în numărul de ieri, căci e plină de învăţăminte pentru oricine ştie să 
descifreze frazele apocaliptice ale acestui ziar.
Confratele nostru, ocupându-se de reformele şi îmbunătăţirile pe care partidul său trebuia să le introducă, dar pe cari nu le-a introdus, aruncă 
această acuzaţie cel puţin neaşteptată:
 
Vinovaţi pentru mănţinerea acestei ucideri morale a naţiunei, pentru ceşti şase ani din urmă, sunt senatorii, deputaţii şi guvernul partidei noastre.
 
Da, puneţi-vă cenuşă pe cap, bateţi-vă pieptul, strigaţi: Mea culpa, căci culpabili sunteţi, le zicem şi noi care-i vedem la lucru de atâta vreme. 
Da, sunteţi  culpabili  , şi e bine că o  recunoaşteţi înşivă  în cele din urmă, căci niciodată prestigiul justiţiei n-a fost mai compromis, niciodată 
administraţiunea n-a fost mai slabă şi mai coruptă, instrucţiunea publică mai părăsită, prevaricaţiunile mai dese, jafurile, tâlhăriile şi omorurile mai 
numeroase, ţăranul mai sărăcit şi mai mizerabil, nivelul moralităţei publice, în fine, mai scăzut.
Caine , ce ai făcut pe Abel ? suntem în drept a vă întreba. În timp de şase ani de când ţineţi puterea în mână ce aţi făcut cu acest popor pe 
care l-aţi momit întotdauna cu fraze sforăitoare şi care nu v-a întrebat niciodată de unde aţi venit şi unde vă duceţi? Să v-o spunem noi, căci epoca 
răfuielei a sosit, o anunţaţi voi înşivă cu spaimă, ca păsările sălbatice ce ţipă speriate de apropierea furtunii.
Apostoli ai unui liberalism înşelător, aţi falsificat simţul naţiunei prin promisiuni irealizabile , considerând negreşit că a promite e nobil, a-şi 
ţine cuvântul e burghez . Patrioţi făţarnici , v-aţi prefăcut că vărsaţi lacrime pe nenorocirile poporului şi, îndată ce aţi ajuns la guvern, cea dântâi
grije a voastră a fost de a arunca sorţii pe cămaşa lui şi de a vă împarţi funcţiunile şi grasele sinecure, căci niciodată nu v-aţi gândit decât la 
satisfacerea poftelor voastre nesăţioase. Aţi întreit dările săteanului, l-aţi executat cu dorobanţul şi i-aţi vândut cenuşa din vatră, l-aţi bătut şi torturat 
prin subprefecţii şi agenţii voştri şi astăzi pozaţi în apărătorul lui; căci interesul vostru este să întreţineţi necontenit zizania între proprietar şi sătean. 
Aroganţi în cuvinte, când a fost vorba de fapte aţi îngenuncheat înaintea străinului şi i-aţi oferit faţa fără să vă gândiţi că palma aplicată pe dânsa o 
resimţea ţara pe obrazul ei. Cu gura plină de principie mari, n-aţi neglijat niciodată micele voastre interese şi, de şase ani, prezentaţi ţărei spectacolul 
scandalos ce-l vedem în istoria popoarelor numai în timpuri de decadenţă; îmbuibaţi însă nesatisfăcuţi , vă certaţi unii pe alţii, vă acuzaţi între voi de 
imoralitate, vă aruncaţi în faţă epitetele de cumularzi şi concesionari — toate acestea în ochii naţiunei uimită de atâtea turpitudini!
Aţi comis păcatul neiertat de care istoria vă va cere un compt sever: acela de a fi zdruncinat cu desăvârşire sentimentul onestităţii între 
cetăţeni. Ah! răspunderea vă este teribilă, căci o naţiune coruptă este o naţiune pierdută. Lumea v-a văzut cu mirare transformându-vă de azi până 
mâine în milionari, fără să poată a-şi explica misterul acestei extraordinare schimbări.
Cetăţeanul onest şi-a zis atunci cu descurajare că secretul avuţiei nu e în muncă, ci aiurea: îndoiala s-a introdus în sufletul lui, dezgustat, el a 
repeţit cuvântul lui Catone : Virtutea e o ficţiune. Exemplul pornind de la cap, contagiunea s-a lăţit, cangrena a coprins parte din corpul social, şi 
astăzi ameninţă să prăvălească naţiunea în prăpastie.
Vă trebuie satirici ca Juvenal şi ca Barbier spre a vă descrie, cu vii culori, opera voastră, de care singuri vă spăimântaţi . Aţi batjocorit 
întotdauna libertăţile publice, cari sunt patrimoniul poporului, iar nu al vostru, căci aţi introdus tirania mediocrităţilor patente, aţi înfiinţat o sumă de 
satrapi în miniatură, cari au căzut ca lăcustele pe spinarea judeţelor, spre a le exploata şi jefui . Aceia din voi cari au rămas oneşti au devenit 
complicii lor, căci n-au avut niciodată destul curaj patriotic spre a-i denunţa naţiunei indignate.
Acum vă uitaţi fără voie în urma drumului parcurs şi, ca femeia lui Loth , rămâneţi împietriţi de groază. Vă întrebaţi singuri fără să vă 
gândiţi că întrebarea ce vă faceţi este condemnaţiunea voastră:
,,Dreptatea este ea oare bine aşezată pe puternice temelii" 
În loc de a-i aşterne ,,puternicele temelii" de cari vorbiţi aţi voit să-i clădiţi un edificiu pe nisip, spre a o lăsa în voia vânturilor.
,,Instrucţiunea publică în sate stă în faţă şi cea din oraşe bolnavă este" ziceţi acum. A cui e vina? Unde vă sunt socotelile, unde vă este 
solicitudinea pentru ţăran, ,,temelia casei" solicitudine de care faceţi atâta paradă în cuvinte făr' a o traduce niciodată în fapte? Număraţi printre voi 
proprietari mari, capitaliştii de frunte, oameni  înavuţiţi  din sudoarea poporului: unde le sunt localele de şcoale construite, bisericile  reparate  , 
binefacerile răspândite pe seama populaţiunilor rurale? Acestea le lăsaţi pe sarcina ,,conservatorilor" a ,,sincerilor reacţionari" Ciocoi! ciocoi! mai 
străini în patria voastră decât lepădăturile Fanarului!
,,Îngrijit-au , vă mai întrebaţi, proprietarii cei liberali, prefecţii, subprefecţii, deputaţii şi senatorii, conform art. 8 al legei rurale, despre 
pământurile celor morţi fără copii şi cari sunt furate de către primari, notari şi notabili răpitori ai dreptăţei sătenilor" 
,,Îngrijit-au de dreptul săteanului la pădure, de hotărnicie şi de împietruirea islazurilor " Întrebaţi-vă , căci noi v-am făcut de mult aceste 
cestiuni. În loc să înţelegeţi însă nevoile săteanului, în loc să-l instruiţi şi să-l luminaţi asupra adevăratelor lui interese, în loc să-l ocrotiţi şi să-l 
ajutaţi, l-aţi asmuţit , prin circulări perfide, în contra proprietarului, făcându-l să creadă, în naivitatea lui, că nu mai are trebuinţa să muncească 
pământul, căci d. Ruset  îngrijeşte de fericirea lui. Şi, lucrul neauzit: în numele nu ştim căror principie, aţi ameninţat pe funcţionarii publici cu 
destituire dacă vor continua să aplice legea votată de Corpurile legiuitoare şi sancţionată de capul statului!
Lăsaţi ţăranul în pace, căci progresul nu se improvizează prin comoţiuni violente. El este opera înceată şi înţeleaptă a timpului.
Ţara v-a făcut experienţa în decurs de şase ani şi a văzut că n-aţi învăţat decât a vă rotunji averile pe spinarea ei. În această privinţă dibăcia 
voastră va fi o tristă lecţiune pentru generaţiunile viitoare.
Dacă vă va face bilanţul, el va fi scurt şi dureros: mizerie înlăuntru! umilinţă în afară!
Duceţi-vă de unde aţi venit!
[14 februarie 1882]
[„ÎN ZIUA OMINOASĂ "] 
 
În ziua ominoasă de 11 fevruarie s-a continuat în Adunare discuţia reformei tocmelelor agricole şi, ca şi când această zi ar fi păstrat pentru 
de-a pururea însemnătatea ei, a dat naştere unui schimb de idei care, daca nu mai trădează pe alţii, a fost în stare cel puţin a trăda pe deplin cugetările 
celui mai puternic şef de partid, ale d-lui C.A. Rosetti şi ale coreligionarilor săi politici, ale roşiilor.
Ne permitem deci a face abstracţie deocamdată de la interesantele discursuri ale d-lor Cozadini , Cogălniceanu, Carp şi Vernescu, abstracţie 
de la cestiunea tocmelelor chiar.
O putem face aceasta cu atât mai mult cu cât de patru ani 1  noi şi numai noi am dat alarma în cestiunea stării ţăranului. De patru ani ilustrăm 
traiul său rău şi esploatarea neomenoasă căreia este supus, de patru ani am încercat, cu toată puterea şi căldura convingerii, să atragem atenţia 
sferelor dirigente, fie conservatoare, fie liberale, asupra mizeriei în care trăieşte cea mai numeroasă , cea mai importantă, cea mai conservatoare şi — 
verde vorbind — cea mai nobilă parte a poporului românesc.
Daca nu întreg poporul e de aceeaşi descendenţă , fără îndoială în el sunt elementele acelea cari au determinat soarta ţării aceştia; în el s-au 
rescufundat , precum se ştie, până a nu mai fi cunoscute, multe din familiile vechi şi mari ale ţării, în rezăşimea lui aflăm nume cari au stat adesea 
faţă cu cei mai puternici regi ai pământului, în el există şi azi ceea ce cu sute de ani înainte a fost mare, generos şi viteaz în ţările române. Unul şi 
acelaşi în limbă, în datini, în dreptul consuetudinar, pretutindenea distingându-se prin o adâncă blândeţe de caracter şi prin multă inteligenţă, acest 
popor prezintă un mare problem istoricului, etnologului şi linguistului , problemul unui popor în adâncime conservator, care păstrează în caracterul 
său neatinsă unitatea originară, preesistentă ramificaţiunilor şi despărţirii lui. El, care e obiectul studiului şi iubirii noastre, a fost acela de care ne-
am ocupat cei dentăi şi cu toată căldura şi daca, în cestiunea tocmelelor, am dat loc în aceste coloane studiilor celor mai diverse a fost pentru a 
lumina obiectul din toate punctele de vedere, cu supoziţia de sine înţeleasă că orice neajuns care împiedică sau face cu neputinţă prosperitatea 
ţăranului cată să fie înlăturat. Va să zică nu nouă ni se poate face imputarea de-a nu fi voit din toată inima îmbunătăţirea stării lui.
Deci nu în contra straniilor  acuzări ridicate în această privire de d. C. A. Rosetti ne vom ridica, nici vom polemiza cu d-sa în privirea 
manierei ce are sau afectează a avea în tratarea istoriei de la 1848 încoace. Necunoscător cauzelor economice şi sociale cari determină fenomenele 
publice ale unei societăţi omeneşti, d-sa face ca istoric ceea ce face şi ca politician, judecă toate cele a priori, măsurându-le cu micimea insuficienţei 
propriilor sale cunoştinţe, ba vede chiar mărire şi înălţare acolo unde decadenţa e invederată şi-şi face un merit din fapte absolut condemnabile .
Ceea ce voim să constatăm astă dată e altceva.
De câte ori afirmam că d. C. A. Rosetti e republican, socialist chiar, ni se contesta aceasta, ni se zicea că e o insinuaţie de rea credinţă . De 
astădată orice recriminare cată să cază; d. C. A. Rosetti a vorbit însuşi, a declarat-o formal, franc, pe faţă, că aşa este şi aşa va fi pururea.
În Revista Dunării declară d-sa c-a scris şi iscălit:
 
...am fost, sunt şi voi fi republican.
 
Astăzi zice:
 
Cât pentru republică, aceasta este treaba copiilor mei şi a copiilor lor... Eu mă mulţumesc cu titlul de rege şi cu faptul de republică.
 
Aşadar să fie bineânţeles : d. C. A. Rosetti a fost şi este republican; copiii săi şi ai copiilor săi au misiunea de a stabili republica şi ca titlu al 
statului român; regalitatea de azi nu e decât un titlu fără esenţă şi fără spirit monarhic; în fapt trăim în republică.
Aşadar fostul prezident al republiculei ploieştene bine - a făcut c-a proclamat-o ; el n-a proclamat decât înlăturarea unui " titlu" căci de fapt 
republica exista.  Bine - au  făcut tinerii Rosetti şi Caligari când, în ziua încoronării, au băut, la cafeneaua Procope, în unire cu altă adunătură 
socialistă, în sănătatea Republicei române. Cui aveau să închine? Unui simplu titlu, fără însemnătate monarhică?
Mai mult încă. Recompensă chiar s-a dat de statul monarhic - ereditar al României celui ce ,,a fost, este şi va fi republican" iar părţile 
reversibile ale acestei recompense se vor plăti regulat de acelaşi stat monarhic... pentru a înlesni materialmente treaba acelor cari vor să desfiinţeze 
până şi titlul monarhic şi să realizeze definitiv republica.
  
 1 În ziar urmează de când, care strică, din inadvertenţă, sintaxa frazei.
Şi... să se ţină bine minte, acest d. a fost ministru, prezident de Cameră, este şef de partid, şi partidul împărtăşeşte şi aplaudă frenetic ideile 
creatorului său: a fost, este şi va fi republican, se mulţumeşte deocamdată cu titlul de rege, dar în realitate menţine faptul republicei.
Daca regele ar voi să uzeze de prerogativele monarhice ale Coroanei, daca ar da sceptrului său acea energie grea şi mântuitoare care e esenţa 
monarhiei şi scapă statele în decadenţă de păture ca ale Mihăleştilor şi Caradalelor, daca, în sfârşit, amic şi părinte al poporului său, care va fi şi 
poporul fiilor şi nepoţilor săi, ar avea îndurare de soarta lui, de necultura lui, de sărăcia lui şi ar alege El — nu altul — elementele acelea cari vor în 
adevăr " binele şi ridicarea poporului, iar nu faptul republicei cu corolarul esploatării sistematice, ce-ar zice d. C. A. Rosetti atunci?
Ce ar zice?
,,Nu ne mai trebuie titlu de rege, ar zice, căci începe să nege faptul republicei. Jos titlul" Şi ar zice - o pentru că d-sa nu se sfieşte de-a o zice 
azi, când semnătura voluntară a acelui " titlu" l-a făcut om avut pe el şi pe copiii săi.
Închipuiască-şi cineva dacă 'şi poate închipui... că d. de Bismarck, contele Taafe, Gladstone sau Ignatief, sau oricine a fost ori este ministru 
atotputernic ar declara.. . nu în intimitatea amicilor, ca reminiscenţă şcolară sau ca problem de istoriografie , ci înaintea Parlamentului: ,,Am fost, 
sunt şi voi fi republican; Regele? Un titlu. Treaba copiilor mei de a-l desfiinţa. Îl îngădui pe acest rege pentru că-mi dă faptul republicei " Pe ce 
picior ar sta a doua zi acel om de stat şi partidul care-l aplaudă cu Coroana şi cu monarhul?
Va să zică titlul stă numai pentru că-1 îngăduie d. C. A. Rosetti, se mulţumeşte cu el de vreme ce avem faptul republicei?
Are şi aceasta înţelesul său. Numai în zilele lui Carol îngăduitorul, adânc îngăduitorul, un panglicar străin, negustor de gazetă, rătăcit într-un 
popor din vechimea sa monarhic, poate să proclame că, dacă există monarhie, e numai pentru că o îngăduie acest zgârie - hârtie .
[16 februarie 1882]
 
[„CITIT-A VREODATĂ"] 
 
Citit-a  vreodată d. C. A. Rosetti resturile  sofiştilor  greci, eristica filozofilor din India,  scrierea  lui  Gerard Hamilton  asupra  sofismelor 
parlamentare, cartea lui Dumont din Geneva asupra aceleiaşi materii? Nu ştim în adevăr daca are cunoştinţă de lucrurile acestea, dar ceea ce ştim e 
că un sofist politic mai perfect decât părintele democraţiei române arareori se va găsi. Nu cunoaştem în adevăr apucătură, subţire sau din topor, pe 
care redactorul ,,Românului" să n-o întrebuinţeze faţă cu noi şi trebuie o minte călită oarecum în toate subţietăţile ce se obicinuiesc de oameni spre a 
falsifica adevărul pentru a întâmpina curioasele , dar intenţionatele sărituri ale spiritului său.
E prea adevărat că mai nu e om politic care să nu facă sofisme, căci sofistica e logica patimei şi a interesului şi patima e oarbă, iar interesul 
uită tot, pentru a nu se vedea decât pe sine.
Ne-ar duce prea departe daca am analiza şi clasa după Gerard Hamilton tot ce spune d. C. A. Rosetti, care — un sofist naiv şi convins poate 
de aceea ce zice — îndrăzneşte a afirma în Cameră şi prin ziarul său că n-a spus niciodată neadevărul. Niciodată! Dar să ne ierte Dumnezeu şi verde 
vorbind: d. C. A. Rosetti este incapabil de a spune un singur adevăr, precum e incapabil a-l pricepe. Există o boală de ochi numită daltonism . Ochii 
cuprinşi de ea văd culorile altfel; în loc de roşu văd verde bunăoară. Această boală poate deveni foarte primejdioasă dac-o contractează un conductor 
de trenuri de drum de fier, căci pricepe semnele ce i se dau cu steaguri sau discuri colorate altfel decum i se dau şi, aplicându-le cum le vede, poate 
espune pe pasajeri ciocnirilor celor mai dezastroase. Ei bine, [î]i cerem iertare d-lui C. A. Rosetti că ne permitem a-i face diagnoza ochilor săi 
intelectuali, dar d-sa s-a născut cu daltonismul minţii, e incapabil de-a distinge colorile, pricepe sau se preface a pricepe pe dos ceea ce zicem şi ne 
atribuie aproape pururea contrariul de ceea ce am afirmat. Dac' ar fi mai tânăr, calea valea , îndreptare ar fi cu putinţă: un bun collegium logicum , cu 
insistenţa profesorului de-a nu uita punctul controversei, i-ar ajuta mult. Dar bătrân şi atât de deprins cu mânuirea instrumentelor erorii , noi mai nu 
putem scrie pentru d-sa, ci pentru bunul simţ al publicului, care ne pricepe credem, căci nu vorbim nici chinezeşte, nici apocaliptic.
Astfel ,,Românul" de ieri spune bunăoară cititorilor săi că, după ce d. Maiorescu a susţinut în Cameră necesitatea reformei tocmelelor 
agricole, alegătorii săi se întruniră , şi-l dezaprobară ; că noi avem tristul curaj de-a combate astăzi ceea ce am susţinut ieri; că acuzând pe ministrul 
ce-a propus reforma, a cărei necesitate nici noi n-o putem nega, facem act de politică cu scopuri nemărturisite şi de răi patrioţi.
Deie-ne voie d. C. A. Rosetti a contesta cu desăvârşire ceea ce zice. Nimeni n-a dezaprobat pe d. Maiorescu pentru că a susţinut necesitatea 
reformei; nimeni din noi n-a tăgăduit această necesitate; nimeni n-a acuzat pe d. ministru pentru că a propus reforma. Cum a propus-o, asta a fost 
cestiunea; asupra modului am insistat şi l-am găsit revoluţionar şi propriu a agrava, nu a uşura situaţia. Dar modul cum se face un lucru e în toate 
celea esenţial. Cântă pe violină Don Pablo de Sarasate şi cântă, pardon de espresie, şi onor. Costinescu. Cum cântă unul şi altul, asta e cestiunea.
D. C.A. Rosetti voieşte reforma magistraturii. Şi noi o voim, dar cum? Noi cerem numirea prin concurs de titluri şi vechime de serviciu, 
precum şi inamovibilitatea; d. Rosetti voieşte să fie aleasă de garda orăşănească a venerabilului autor de versuri neogreceşti, Serurie. În privinţa 
necesităţii reformei ne înţelegem deci cu onor. d. Rosetti, dar în modul cum pricepem unul şi altul lucrurile, ne cam deosibim , n-ar fi cu bănat, şi 
încă binişor.
Şi noi am voi răul ţăranului?
Dar, dacă, de ani încoace, a fost foaie care-n nenumărate rânduri s-a ocupat cu de - amănuntul şi se va ocupa încă de soarta ţăranului, acea 
foaie a fost " Timpul" Numai răposatul Bolliac a mai scris poate cu atâta convingere ca şi noi în cestiunea aceasta, şi colecţia din anul trecut şi din 
cel curent e faţă pentru ca oricine să se convingă că e poate singura cestiune în care am scris cu toată patima de care e capabilă inima noastră, cu 
toată durerea şi cu toată mila pe care ne-o inspiră tocmai ţăranul, acest unic şi adevărat popor românesc.
El, căruia nu-i dăm nimic în schimb, păstrează prin limbă şi datini unitatea noastră naţională; el e păstrul caracterului nostru în lumea aceasta 
franţuzită şi nemţită , el e singurul care de zece veacuri n-a desperat de soarta noastră în Orient. Aşa chilos şi greoi cum este, e o putere de rezistenţă 
în el pe care nimeni n-o poate sfărâma, nimeni îndupleca. Lipit în Basarabia de colosul ucigător de naţii al Rusiei, el, neamul râzător al lui Miron 
Costin, îşi bate joc de muscali sub nasul lor, parc' a lui ar fi toată împărăţia muscalului. În Ardeal scoate cusur ungurului şi neamţului; pretutindeni 
acelaşi, pretutindeni întruparea tinereţii etnice, pretutindeni simţindu - se şi fiind superior celor ce-l înconjoară.
Şi noi i-am voi răul?
Dar dovada cea mai vie e istoria recentă chiar. Două din trei părţi a întreg  pământului  României îl dădea Regulamentul Organic în 
posesiunea ţăranului în schimbul a 22 zile de lucru pe an. Astăzi? Sub domnia banului cosmopolit şi a posesiunii cosmopolite, d. C.A. Rosetti e silit 
să prevază în lege ca cel puţin 2 zile pe săptămână să rămână pe seama ţăranului, ca să-şi cultive pământul său propriu. Va să zică nu 22 de zile ale 
Regulamentului, ci 220 de zile ale erei liberale, înzecit atâta cât muncea înainte, munceşte astăzi, şi e mai sărac decât oricând.
Şi cine e de vină dacă ţăranul nostru nu mai e la largul lui?
Cine, decât reformatorii cari au voit să 'ndrepteze datinele aşezate de Domnii cei vechi şi adunate în această privire în Regulament?
Cine, decât inovatorii cari credeau a putea inventa o altă ţară, cine decât cei ce au introdus trebuinţe străine, legiuiri străine, mode străine, 
cine decât cei fără ştiinţă de carte şi fără seriozitate morală s-au improvizat în stăpânitori ai acestei vechi şi binecuvântate ţări? Nu ne mai silească d. 
C.A. Rosetti a repeta crudele adevăruri despre plebea nesăţioasă de străini şi semistrăini pe cari i-a înţolit din sudoarea aceluiaşi ţăran pe cari se 
preface azi a-l compătimi , căci, când ajungem a vorbi de ea, d-sa ştie fără îndoială din esperienţă că tot fanatismul nostru de rasă se dezlănţuie 
atunci şi că praful se alege din gheşeftarii şi patrioţii de meserie cari-l servesc.
Aşadar încă o dată: voim reforma legii tocmelelor, dar nu cum o voieşte d. Rosetti, căruia nu tocmelele, ci popularitatea şi vrajba socială [î]i 
îmblă  prin cap. O voim cu serioase şi amănunţite studii,  cu păstrarea celor  două principii necesare în materie:  libertatea  tranzacţiunii  şi 
obligativitatea strictă a îndeplinirii; o voim de bună credinţă şi întemeiată astfel încât să nu mai poată fi o armă de influenţă electorală în mâinile 
guvernului.
Şi, fiindcă pe d. C.A. Rosetti nu-l mai putem îndrepta, am dori ca treaba copiilor săi să nu fie a realiza republica, ci aceea de-a se pune serios 
pe carte şi pe muncă, pentru a compensa prin ele darea ţăranului care-i susţine. Puindu-se pe carte, studiind datinele drepte şi vechi ale ţării lor şi ale 
altora, se vor convinge că mare mult bine a fost odinioară în această ţară şi mare mult la largul lor şi în dragă voie trăiau oamenii înainte de epoca 
reformelor şi înnoiturilor ; se vor convinge că statul omenesc nu e rezultatul unui contract sinalagmatic, ci un organism produs de natura intimă şi de 
înclinările unui popor şi că arta politică e ca arta medicului; are să sub-vină acţiunii şi reacţiunii binefăcătoare a naturii, nu să impuie legi a priori 
unui organism care
nu poate trăi decât în conformitate cu legile lui înnăscute. Atunci se vor convinge tinerii că boala imigrării străinilor, boala simplificării muncii 
naţionale, boala feneantismului sunt toate a se atribui ideilor şi trebuinţelor nesănătoase şi disproporţionate introduse în ţară de minţi semidocte, de 
barbari pospăiţi.
Şi... mai ştii?... poate vor deveni reacţionari ca şi noi, poate se vor convinge că un popor tânăr nici nu e în stare a fi altceva decât reacţionar şi 
că demagogia şi republica universală nu sunt decât semne de marasm senil la o rasă învechită în zile rele, ale cărei puteri morale s-au sleit.
[18 februarie 1882]
 
PABLO DE SARASATE
 
E greu a descrie impresia adâncă care-o face acest artist. Acoperit de aplauzele zgomotoase ale unui public fermecat de admirabila curăţie şi 
putere a sunetelor vioarei sale, Sarasate privea cu ochii lui mari şi de-o liniştită energie, netrădând prin nici o mişcare a feţei acea simţire adâncă care 
inspiră şi dictează o atât de măiastră execuţiune...
Din nefericire numele marelui violonist fiind mai puţin cunoscut în părţile noastre semiorientale, sala teatrului nu era îndestul de plină.
Aceşti artişti executori iau arta lor cu sine şi cine nu se foloseşte de puţinele ocazii ce li se oferă pentru a-i auzi au pierdut pentru totdauna o 
plăcere artistică fără seamăn, senzaţiuni muzicale pe care numai artistul acesta şi nu altul le poate produce. A auzi de la un altul oricât de celebru 
aceeaşi piesă muzicală chiar nu echivalează pierderea de-a nu fi ascultat pe acesta, care-şi are feliul lui de-a executa, puterea şi geniul lui individual, 
cum nu se mai află în altul. Sperăm că, ştiindu-se odată cumcă abia mai există un alt violonist în lume de talentul lui Sarasate , publicul se va grăbi a 
da semne mai vii de respectul ce-l are pentru arta adevărată şi se va grăbi a asista în număr mai mare la concertele sale.
[18 februarie 1882]
 
[„ÎN URMA STĂRUITOARELOR INSISTENŢE"] 
 
În urma stăruitoarelor insistenţe a unui public fermecat de sunetele vioarei sale, don Pablo de Sarasate va mai da încă un concert; al 
doilea şi cel din urmă.
Numai unul? întrebăm cu mâhnire.
Aceşti artişti executori duc cu sine tot farmecul cu care natura i-a înzestrat într-un moment de estraordinară liberalitate. Deodată cu 
ducerea lor ei ne iau ce ne-a dat, lăsându-ne numai părerea de rău că nu-i mai putem asculta. Ei sunt despoţii în republica artelor! De pe 
chipurile marmorelor antice putem avea copii în ipsos, de pe tablourile lui Rafael fotografii şi gravure, operele maiştrilor compozitori le putem 
avea şi ne putem împrieteni cu ei mai bine decât cu cunoscuţii şi cu rudele, dar aceşti artişti al căror geniu consistă în priceperea adâncă şi în 
execuţiunea măiastră a creaţiunilor muzicale, aceştia ridică înainte-ne o lume proprie numai lor şi, după ce ne-au îngânat un ceas în acea lume, 
ei o duc cu sine.
La cel dentâi concert publicul n-a fost tocmai numeros, pentru că nu se dăduse, se vede, o publicitate destul de întinsă ştirii despre 
sosirea artistului. De astă dată nimeni nu mai poate invoca această ignorare nici ca esplicaţie a neasistării sale, necum ca scuză.
Concertul al doilea se dă mâni, vineri, la 19 februarie, în sala Teatrului Mare. Deşi presupunem că succesele ce artistul le-a avut în calea 
sa nu vor fi suferind nici o asemănare cu ovaţiunile unui oraş de pe marginea Orientului, totuşi publicul bucureştean e dator a se întrece a-i face 
onoarea cea mai cuvenită unui artist: aceea de a-l asculta în număr mai mare decât în rândul trecut, spre a fi răpit de farmecul puternic al 
producţiunilor sale.
Programa concetului al doilea e următoarea:
Partea I: 1) Uvertură ; 2) Concert pentru vioară (de Wienawski ) cu acompaniament de orchestră — a) Allegro b) Romanţă c) Finale ŕ 
la Zingara ; 3) Retraite anglaise , executat de orchestră; 4) Fantasia apassionata pentru vioară (de Vieuxtemps ) cu orchestră.
Partea II: 5) Uvertură ; 6) Suite espagnole pe tema din opera Carmen, pentru vioară (de Sarasate); 7) Melodii ţigane (de Sarasate) cu 
acompaniament de piano.
Biletele credem că s-or mai aflând încă la magazinul d-lui Gebauer .
[19 februarie 1882]
 
[„NEVOIND A FI VICTIMA LEGII"] 
 
Nevoind a fi victima legii ad-hoc votate pentru garantarea secretului profesional (!), d. M. Kogălniceanu, în partea a II-a a scrierii 
asupra Cestiunii dunărene, care tratează conflictul său cu guvernul d-lui Brătianu, nu se mai poate servi de alte acte confidenţiale ce relatează 
convorbirile şi opiniile diplomaţilor străini, ci e mărginit în argumentarea sa de-a se ţine de actele publicate deja de d-sa, de d. Kallimach - 
catargiu , de d. Boerescu însuşi.
Acte nouă nici nu ni se par de nevoie. D. Kogălniceanu prea cunoaşte cestiunea Dunării în toată începătura şi în toate amănuntele ei 
pentru ca să nu se întrevază pretutindenea ceea ce ştie d-nialui şi ceea ce nu ne comunică.
Natura şi fazele acestui conflict sunt cunoscute.
Tractatul de la Berlin, art. 55, zice clar:
 
Regulamentele de navigaţiune, de poliţie fluvială şi de supravegheare de la Porţile de Fier pân' la Galaţi vor fi elaborate de Comisia Europeană, 
asistată de delegaţii statelor ţărmurene.
 
Nicăiri nu e vorba de Comisie Mixtă de riverani, nicăiri de-o preponderanţă a Austro-Ungariei în o asemenea comisie, nicăiri de 
prezidiul ei perpetuu şi precumpănitor. Soluţiunea indicată prin Tractat pe de o parte, prin dreptul ginţilor pe de alta e că: regulamentele se 
elaborează , de Comisia Europeană; se aplică de riverani; aplicarea se supraveghează de Comisia Europeană.
Aceasta nu e numai soluţiunea indicată de Tractat; ea este susţinută de chiar baronul Haymerle, în şedinţa de la 2 iulie 1878 a 
Congresului (Protocol no. 11), în care răposatul cancelar a propus ca
 
un comisar delegat de Comisiunea Europeană să privegheze executarea acestor reglemente,
 
sperând poate că acest comisar va fi pururea cel austriac.
Însă în 1879 încă, pe când d. Kogălniceanu era ministru de interne, prinde de veste că Austro-Ungaria, care urmăreşte de atâta timp 
supremaţia pe Dunăre, caută a smulge de la puteri concesiuni în privirea aceasta, mai cu seamă dreptul de supravegheare a navigaţiunii. O 
depeşă vagă şi întunecoasă a d-lui Bălăceanu din Viena dă a înţelege că, daca guvernul român nu se va uni cu vederile guvernului imperial, 
acesta se va adresa  aiurea... la Sofia, presupunem,  promiţându-se  Bulgariei că reşedinţa  inspectoratului  general de supravegheare va fi la 
Ruşciuc, în detrimentul Giurgiului.
În decemvrie 1879 Comisia Dunăreană întrunindu-se , stabileşte că , prin art. 55 al Tractatului , are dreptul şi datoria de-a elabora 
reglementele în cestiune; decide a însărcina un comitet cu elaborarea unui anteproiect ca bază a discuţiunii; ca acest anteproiect să fie conform 
Tractatului de la Paris; ca în comitet să nu ia parte decât neriverani .
Aci intervine un incident curios.
D. baron de Haan, delegatul Austro-Ungariei, votează propunerea ca neriveranii  să elaboreze anteproiectul; intră în calitate de 
neriveran în comitet, şi....?. Şi vine apoi c-un anteproiect în care Austro-Ungaria e prefăcută în riverană, ba în arhiriverană chiar, căci cere 
prezidiul permanent şi vot preponderant.
În iunie 1880 se respinge anteproiectul, întâi pentru că nu prevede hotărâtor libertatea de navigaţiune, apoi pentru că Austria, nefiind 
riverană, nu poate face parte dintr-o comisie de riverani şi se admite a se chema delegaţii statelor riverane (Serbia şi Bulgaria) pentru ca, 
împreună cu Comisia Europeană, să elaboreze reglementele la care-i îndatorează art. 55. În cursul dezbaterilor d. colonel Pencovici, delegatul 
român din Comisia Europeană, fusese însărcinat a reprezenta,
ca pe nişte idei ale sale personale, nu ale guvernului central, următoarele puncte: libertatea completă a navigaţiunii; comisia de supravegheare a 
aplicării reglementelor să fie compusă numai din riverani (România, Serbia, Bulgaria). Aceste idei sunt susţinute în două memorii pe cari d. 
Boerescu le comunică, la 23 iunie, miniştrilor plenipotenţiari din străinătate, c-o circulară în care se zic următoarele:
 
Vă trimit două memorii... numai pentru uzul d-voastră personal. Şedinţele Comisiunii au să fie la începutul lui noiemvrie. Numai 
dară la acea  epocă-au  să se pună în discuţiune cestiunile de cari tratează memoriile. Până atunci însă este bine ca terenul să fie 
preparat...
Căutaţi să susţineţi ideile din aceste memorii sau să le sugeraţi când ele nu se vor produce spontaneu. Se înţelege că ar fi de prisos 
de-a provoca pe acele cari ştiţi de mai nainte că nu au să fie acceptate .
Cu modul acesta (?) vom şti dacă la timpul oportun vom avea perspectiva de a avea majoritatea în favorul lor în sânul Comisiunii.
Vă voi fi recunoscător dacă 'mi veţi comunica impresiunile d-voastră şi rezultatul practic ce gradat aţi putea obţine.
 
Aceasta e deci singura instructivă instrucţiune dată de d. Boerescu reprezentanţilor noştri din străinătate: " Sugeraţi ideile colonelului 
Pencovici" 
D. Kogălniceanu, care simte că Austria nu aşteaptă, ca d. Boerescu, începutul lui noiemvrie, că lucrează din răsputeri pentru a obţinea 
concesiuni în favorul ei, sfătuieşte pe ministrul nostru de externe să se explice franc şi leal cu cabinetul din Viena:
 
Nu trebuie să aşteptăm pân' la noiemvrie spre a lua o atitudine pronunţată. Adunarea Comisiunii nu va fi decât o formalitate pentru 
a regula otărârea europeană pe care Austria caută a o obţine de pe acum... Ar trebui a ne explica cu cabinetul din Viena, a-i spune că 
România nu poate primi ca Austro-Ungaria să ia parte în Comisia riverană, pentru că nu e riverană. Austria lucrează pe lângă puteri; ea 
voieşte a câştiga Bulgaria şi Serbia la cauza sa... Trimiteţi instrucţiuni clare şi pozitive ! Nu aşteptaţi întrunirea Comisiunii pentru a vă 
pronunţa, căci până atunci poate totul să fie regulat între puteri...
Se cere să spunem franc ce voim noi, să ţinem pe lângă toate cabinetele acelaşi limbaj, aceeaşi atitudine. România va fi ascultată; 
pe proiectul ei se va face discuţiunea.
Mi-aţi cerut opiniunea mea? Iat-o. Să facem să triumfe soluţiunea ce-a pus-o înainte Austria însăşi, baronul Haymerle la Berlin. 
Tractatul de la Berlin nu prevede comisie riverană... Este mai bine să nu fie deloc comisie de state riverane şi în locul ei să fie însăşi 
Comisia Europeană care să redige şi să supravegheze regulamentele de navigaţiune până la Porţile de Fier. Astfel fiecare stat riveran ar 
putea aplica pe teritoriul său regulamentele promulgate de cătră Comisia Europeană şi-n fiecare an Comisia Europeană ar delega un 
comisar însărcinat a supraveghea executarea.
Această soluţiune, v-o mai repet, a fost prezintată de baronul Haymerle în Congres. Vedeţi protocolul unsprezece!
 
Ce răspunde la aceasta d. Boerescu?
Că d-sa
 
nu a găsit această opiniune rostită în protocolul unsprezece.
 
Dar atrage atenţiunea
 
asupra cestiunii cabotajului, care e cea mai importantă pentru noi. Oare Comisiunea Europeană nu va păstra cumva dreptul 
cabotajului pentru toate naţiunile? Nu va lipsi pe statele riverane de el?
Bine, zice d. Kogălniceanu — de cabotaj e vorba? Să zicem aşadar cabinetelor pe lângă cari suntem acreditaţi:
" Rogu-vă interesaţi-vă de chestia Dunării, apăraţi-ne de pretenţiile Austriei, care vrea să fie riverană unde n-are palmac de pământ. 
Drept recunoştinţă... o să vă escludem pavilioanele voastre de la navigaţiunea pe Dunăre" 
Guvernul susţine libertatea navigaţiunii pe Dunăre şi în acelaşi timp rezervă cabotajul pentru statele riverane? Cum se pot concilia 
aceste două principii contrarii?
 
întreabă d. Kallimach - catargiu şi adaogă:
 
În Londra am pierde toate simpatiile. Presa engleză afirmă deja prea mult că politica noastră este cu totul înfeodată celei germane... 
Occidentul nu va mai pune nici o bază pe noi.
 
Ce răspunde d. Boerescu la aceste întâmpinări atât de substanţiale ale ambasadorilor săi?
       
Un general, înainte de-a începe bătălia, trebuie să sondeze terenul şi să pregătească apărarea sa. Avem raţiuni numeroase de-a nu 
procedee pentru moment alminterlea decât v-am indicat. N-aveţi nevoie de-a lovi pe nimeni, nici pe Austria. Ce spuneţi în privinţa 
cabotajului este atât de puţin adevărat că Anglia, în tractatul ce a încheiat anume cu noi, a recunoscut dreptul acesta de cabotaj . 
Ţineţi-vă dar de instrucţiuni !
 
De cari instrucţiuni să se ţină? De nota alăturată la memoriile d-lui Pencovici? Aceste memorii erau în contra rezervării cabotajului, 
pentru libertatea deplină a Dunării?
De aci înainte se încurcă trebile. Miniştrii noştri plenipotenţiari nu mai văd nimic clar; simt numai că Austria câştigă teren; că pe ei nici-
i crede cineva, nici-i ia în serios, că străinătatea presupune cumcă guvernul din Bucureşti e pe sub mână în înţelegere cu Austria.
Sub cuvintele cele mai dulci, zice d. Kogălniceanu, mi se arăta un dureros scepticism în privinţa otărârii guvernului nostru de-a 
apăra Dunărea în contra pretenţiunilor cabinetului din Viena. Suntem încredinţaţi, i se zicea, că ceea ce d-voastră ne spuneţi despre 
îngrijirea ce se manifestă, în România, de-a vedea Dunărea pusă în sfera unei influenţe esclusive , este o dreaptă preocupaţiune a ţării şi 
corespunde ideilor şi simţimintelor d-voastră proprii. Dară guvernul d-voastre oare tot aşa priveşte cestiunea? Limbajul d-voastre nu-l 
ţin unii din colegii d-voastre! Unde aveţi reprezintanţi i-are şi Franţa; ei bine, miniştrii noştri ne raportează că pe lângă alte cabinete nu 
se ţine tot limbajul ce-l ţineţi d-voastră.
 
Ba i se dădea a pricepe că se ştie pozitiv că Viena şi Bucureştii se înţelesese, că existau angajamente şi că, daca aceste se negau , erau 
spre a linişti şovinismul român. Mai mult. În Comisiunea Mixtă baronul de Haan zicea d-lui Pencovici:
 
Aceasta e opiniunea d-tale, nu a guvernului d-tale.
 
Ba la finele anului 1880 i-a zis:
 
Sunt în poziţiune de-a afirma şi dovedi că guvernul român va primi Comisia Mixtă.
 
Nu cumva cuvintele baronului de Haan au rămas necunoscute cabinetelor europene? În sfârşit, dintre miniştrii plenipotenţiari români îşi 
ia unul inima-n dinţi şi întreabă să i se răspunză desluşit:
 
a) Guvernul vrea ori nu Comisia Mixtă?
b) Vrea în comisie, pe lângă, riverani, numai pe Austria ori şi o altă putere mare?
c) Este pentru dreptul de apel în toate cestiunile, ori numai în unele, şi în cari anume?
 
Nici un răspuns.
 
Reprezentantul nostru — răspunde d. Boerescu — nu are nevoie de instrucţii. Pentru ca guvernul să aibă idei definitive trebuia să 
cunoască mai întâi terenul...
 
De ce această nehotărâre, această duplicitate, această tăcere? Nu mai relevăm cenzurile aplicate d-lui Kogălniceanu şi d-lui Kallimach - 
catargiu ; ele sunt descrise în cartea de faţă şi nu apărarea acestor oameni de stat e ţinta dării noastre de seamă. O fac ei înşişi mai bine decât 
noi.
De ce dar toate întârzierile , toată neclaritatea, tot şiretlicul, toată simularea de a pipăi pulsul puterilor?
De ce?
 
Pentru că — afirmă categoric d. Kogălniceanu — ministerul din Viena păstrează scrisori autografe ale d-lui Boerescu, prin care 
acesta acceptă Comisiunea Mixtă, scrisori pe cari nu le publică, pentru că nepublicarea [î]i rapoartă mai mult decât publicarea.
 
Partea a doua a interesantei scrieri a d-lui Kogălniceanu se 'ncheie cu afirmarea că,
 
deşi d-sa, ţara, miniştrii [î]şi fac iluzii, Dunărea e pierdută. Comisiunea Mixtă, primită de toate puterile, de România însăşi, este... 
rezolvarea cestiunii în favorul Austriei. Fie ca toţi membrii Comisiei Mixte să aibă dreptul de-a apela la cea Europeană; fie ca votul 
preponderant să fie înlocuit, (după d. Barrere) prin votul unui delegat al Comisiei Europene; fie acest delegat numit după alfabet ori 
prin sorţi; schimbe-se acesta din an în an ori tot la şase luni, faptul pozitiv este că Austro-Ungaria a dobândit în apele române poziţia de 
stat riveran pe care-o urmărea fără succes de douăzeci şi cinci de ani încoace.
 
Fără îndoială din toate reiese aceasta că, întru cât s-atinge de campania d-lui Kogălniceanu în contra politicei esterioare a guvernului 
actual, niciodată om politic n-a strivit pe adversarii săi în modul în care-a făcut-o d-sa. Fără îndoială buna dreptate, bunul simţ , claritatea de 
vederi e în partea sa; nehotărârea , bizantinisimul , şiretlicul prost, cum zice autorul foarte nimerit, în partea guvernului, care, preocupat de 
singura idee de-a se mănţine pe el şi pe capioldaşii săi în buget , se arată pe cum [î]l dovedeşte chipul, viclean, fără idei mari şi organice, 
oportunist , negustor de espediente, incapabil de-o hotărâre energică şi clară.
Tocmai prin aceasta se şi esplică de ce orice cestiune mare pe care pun mâna cată să se compromită. lată concluzia la care ne 
îndreptăţeşte rezumatul fidel pe care-l facem operei d-lui Kogălniceanu.
[21 februarie 1882]
[„UN PROIECT DE LEGE"] 
 
Un proiect de lege depus în Camera Ungariei avea de ţintă a introduce în şcoalele secundare ale confesiunilor — deci şi în acele ale 
bisericii române — limba de propunere maghiară. Învederat că scopul acestei legi era de-a maghiariza cu totul învăţământul secundar şi de-a 
pune limba naţională a populaţiunilor (pe cea română bunăoară) în linia a doua, a unui obiect abia tratat în mod estraordinar şi cât se poate mai 
pe deasupra.
În afacerea acestui proiect privitor la şcoalele secundare I.P.S.S. Miron Roman, arhiepiscop şi mitropolit al românilor răsăriteni din 
Ardeal şi Ţara Ungurească, a adresat Camerei ungare un memoriu din care ,,Pesther-Lloyd" estrage următoarele:
 
Caracterul principal al proiectului de lege relativ la şcoalele secundare consistă -- în aparenţă — în egala îndreptăţire a tuturor confesiunilor; dar 
acest caracter nu esclude  contrazicerea  aparentă că proiectul culminează în tendenţa de-a maghiariza pe cetăţenii de altă limbă în detrimentul 
autonomiei tuturor confesiunilor chiar, voind a supune pe credincioşii confesiunilor de naţionalitate nemaghiară unui sistem de învăţământ care să-i 
silească a neglija limba lor maternă şi să-i împingă pe căile maghiarizării , rezervându-şi guvernul facultatea de-a aplica gradat rigorile sau favorile 
sale faţă cu deosebitele confesiuni. Cumcă acesta e scopul proiectului dovedesc stipulaţiunile lui, după cari limba de propunere a institutelor secundare ce 
s-ar înfiinţa de acum înainte nu va fi pe viitor decât esclusiv cea maghiară ( § 29), iar limbile nemaghiare ale ţării nu vor fi propuse în toate şcoalele 
secundare — fie ale statului, fie confesionale — decât ca obiecte estraordinare de învăţământ § § 9, 78). În fine ministrul are dreptul de-a determina 
programa obiectelor în aşa măsură încât învăţământul sistematic al limbilor nemaghiare ale ţării să fie curat cu neputinţă.
Biserica română a Răsăritului nu are nimic de zis daca legislaţiunea voieşte a stabili minimul materialului de învăţământ pentru şcoalele secundare 
sau, c-un cuvânt, daca voieşte să reguleze esenţa învăţământului public, nici are ceva de zis daca statul, în virtutea dreptului său de supravegheare, 
controlează dispoziţia şi succesul şcoalelor secundare confesionale corespunzător cu starea confesiunilor; dar de îndată ce proiectul cearcă a transmite 
asupra autorităţii statului o mare parte din drepturile şi agendele cari se exercitau şi se exercită pân' acum de către confesiunile autonome — între 
cari calificarea profesorilor bunăoară — biserica română a Răsăritului, voind a păstra autonomia ei, garantată prin lege, cată să protesteze cu atât 
mai tare cu cât biserica aceasta au ţinut totdauna seamă de interesele statului şi de avantajele unui sistem unitar de învăţământ şi pentru că au căutat şi va 
căuta a nu rămânea întru nimic îndărătul institutelor statului în privirea rezultatelor învăţământului secundar.
...Faţă c-un proiect de lege care — ca cel în cestiune — primejduieşte caracterul naţional al bisericelor de limbă nemaghiară , cată să relevăm în 
deosebi împrejurarea că în naţionalităţile nemaghiare ale patriei conştiinţa propriei lor naţionalităţi e atât de dezvoltată încât nu poate fi înăduşită prin 
nici un fel de reglementări şi sisteme de învăţământ. Această conştiinţă, nutrită prin respectul de sine însuşi, se bazează pe temelii morale de aşa natură 
încât din ele poate răsări până şi puterea legitimei apărări. Orice experiment menit a înăduşi conştiinţa naţională a ginţilor de limbă nemaghiară poate 
degenera într-o eroare politică care ar putea să aibă urmările cele mai stricăcioase pentru liniştea dinlăuntru şi pentru interesele superioare ale statului. 
De aceea biserica română a Răsăritului se roagă ca învăţământul secundar să se reguleze, în interesul statului însuşi, pe baza principiilor libertăţii, 
egalităţii şi fraternităţii, cari nu îngăduie nici supremaţie religioasă, nici naţională.
 
Felicităm pe I.P.S.S. pentru acest ton demn şi energic faţa cu încercările pe cât de puerile pe atât de neputincioase ale fraţilor maghiari 
de-a cufunda într-o singură apă de botez elemente etnice egale ca număr şi cel puţin egale în cultură cu elementul maghiar însuşi. Ceea ce am 
avea de observat fraţilor maghiari este că, daca elementul lor etnic ar fi avut o putere înnăscută şi firească de asimilare, această maghiarizare atât 
de mult dorită s-ar fi întâmplat fără nici o îndoială cu sute de ani înainte. Daca de la anul 1000 după Hristos pân-în ziua de astăzi n-au putut s-o 
facă — în curs de nouă sute de ani aproape, cu toate sângeroasele încercări ale regilor de-a topi într-o religie şi într-o limbă toate naţionalităţile 
—, vor face-o astăzi în chiar epoca naţionalităţilor, vor face-o astăzi ameninţând cu pumnul cele trei mari grupuri etnice ale Europei, latini, 
germani şi slavi, a căror creaţiune este Europa însăşi, cu toată cultura şi civilizaţia ei? Oricât de mari oameni ar fi maghiarii — şi desigur vom fi 
cei din urmă de-a nu recunoaşte calităţile acestui popor, în inima sa drept şi generos —, faţă cu marea mişcare naţională a secolului nostru ne e 
permis să ne îndoim în mod absolut de succesul tendinţelor de maghiarizare şi — precum orice acţiune trezeşte reacţiunea — maghiarii ni se 
pare că nu fac, în aceste momente de cumpănă pentru Europa, decât a-şi crea pericole de prisos acolo unde ele nu  existaseră  şi-a ignora 
pericolele adevărate, cari vin cu totul din altă parte.
[24 februarie 1882]
 
MOMENTE DIN VIAŢA LUI CUZA VODĂ
 
Daca d. Boerescu merită deplină crezare, actul de la 11 fevruarie cată a fi privit dintr-un punct de vedere şi mai rău decum s-a făcut pân' 
acum . Estragem aci din discursul d-lui Boerescu,
ţinut la Ateneu, următoarele pasaje caracteristice, din cari personalitatea fostului Domn răsare clară şi mare, cum a fost în adevăr.
[26 februarie 1882]
 
[„ÎN SFÂRŞIT, DUPĂ ZECE ZILE"] 
 
În sfârşit, după zece zile de aşteptare a apărut discursul ţinut de d. V. Boerescu la 14 februarie în meetingul roşu din sala Ateneului. A 
apărut, caracteristic, ca suplement la " Românul" căci d. Boerescu însuşi e un suplement cam târziu, şi de prisos al partidului roşu, care, cu 
bunul simţ al gardelor lui Serurie, a şi afirmat cu drept cuvânt în acea memorabilă seară: ,,Nu-i d-ai noştri" 
Ne pare rău, dar nu mai recunoaştem pe d. Boerescu. Odinioară, şi nu sunt mulţi ani de atuncea, discursurile sale făceau efectul estetic 
al unei rafinerii logice, al unei fineţe care, deşi nu ajută nimic în lămurirea cestiunilor, produce în auditoriu un fel de senzaţie picantă . Nu era 
arhitectura clară şi măreaţă a templelor multicolone ale vechimii, în cari orice mutare pe cer a soarelui adevărului produce alte, însă pururea 
frumoase bătăi de umbră; opera cugetării sale nu era decât filigran subţire şi frumos lucrat. Nu mari erau adevărurile sau neadevărurile pe cari 
avea a le spune, dar erau atât de îngrijit spuse şi formau o ţesătură atât de fină de argumentări încât asupra cunoscătorului produceau farmecul 
ce-l are dantela veritabilă pentru femei.
Ei, nu mai e. De astă dată d. Boerescu a vorbit mult şi rău. O jumătate a discursului a fost procesul făcut lui 2 mai, crimei de la 2 mai, 
cum o numeşte d-sa. O, dac' ar fi convins de aceasta! Dac' ar fi în fundul inimei încredinţat că actul de la 2 mai a fost în adevăr o crimă? Cât de 
caldă şi vie, cât de detunătoare ar fi fost filipica sa în contra acelei zile? Abstracţie făcând de la împroprietărirea ţăranilor, ţara chiar a fost 
împroprietărită c-o a cincea parte din teritoriul ei, de pe care Cuza Vodă a alungat acele adunături de bizantini sodomiţi, punerea în luptă cu 
biserica naţională, oploşiţi aci nu pentru răspândirea creştinătăţii, ci pentru a populariza uzura, adulteriul, concubinajul şi păcatele Gomorei . 
Acea lepră imorală de greci n-o putea scoate decât Cuza din ţară. Îngăduitorii de mai târziu n-ar fi pătruns niciodată în mizeria morală a acelor 
sectari ai viţelului de aur. De aceea cu greu se încovoaie d. Boerescu sub sarcina de-a dovedi că 2 mai ar fi fost în toate cele o crimă.
Fără a prejudeca ceea ce Clio va înscrie pentru de-a pururea în tablele ei de bronz şi fără a ne face câtuşi de puţin apologiştii lui 2 mai, l-
asigurăm pe d. Boerescu, din intuiţie şi convingere, că incapabil, absolut incapabil, ar fi fost un venetic ca d. C. A. Rosetti, un bizantin ca 
Brătianu şi toată seria de stârpituri etnice şi intelectuale ce formează partidul lor să rezolve una măcar din cestiunile pe cari le-a rezolvat Vodă 
Cuza. Le-a rezolvat, e drept, ca Alexandru nodul gordian, dar a curăţit atmosfera de toate sofismele de temporizare şi n-a cumpărat nici o 
reformă dinlăuntru cu concesiuni în afară. Trebuia un spirit franc şi în mare grad capabil de adevăr, ceea ce roşii nu sunt nici pot fi, trebuia un 
soldat nedezgroşit , o inimă curajoasă care să intre în colivia inteligenţelor feline şi nebărbate cari se ridicau pe-atunci şi cari azi guvernă 
România.
Daca actul de la 2 mai a fost o crimă, ea a fost francă şi pe faţă, făcută cu braţele încrucişate.
Actul de la 11 februarie însă, participarea gardei palatului la răsturnarea Domnului e o infamie şi o laşitate.
Vor trece veacuri şi nu va exista român căruia să nu-i crape obrazul de ruşine de câte ori va răsfoi istoria neamului sau la pagina lui 11 
februarie şi stigmatizarea acelei negre  felonii  va răsări pururea în memoria generaţiilor, precum în orice an răsare iarba lângă mormântul 
vândutului Domn. C-un cuvânt crima de la 2 mai a fost un act de curaj, cea de la 11 fevruarie un act de laşitate şi istoria scuză cinismul, scuză 
crimele cari au sinceritatea de-a fi cum sunt, scuză oamenii cari au curajul caracterului şi înclinărilor lor, căci ei sunt din lemnul din care se 
cioplesc oamenii mari, dar ceea ce istoria nici unui popor din lume n-a scuzat vrodată e laşitatea. Şi oamenii cari conduceau pe soldat la ruşine o 
ştiau aceasta, le era frică de soldatul de rând , le era frică de ţăranul acesta onest care, cu pumnul lui vârtos, i-ar fi strivit să fi ştiut unde-l duce. " 
Doamna a născut un prinţ" li s-a zis oamenilor şi numai greco - bulgarii ce dezonorau uniforma ofiţerească, ştiau ce e la mijloc.
Dar să lăsăm procesul lui 2 mai, pe care d. Boerescu 'l va pierde împreună cu toţi contimporanii, căci, daca nu tăgăduim greşalele lui 
Vodă Cuza, cea mai constantă greşeală a lui era pripa, răsărită din silă de temporizare, pe de altă parte orbi am fi şi răi români dacă am tăgădui 
meritele lui. Am înţelege chiar ca să-i arunce mănuşa oamenii nepărtinitori; am înţelege-o să i-o arunce viitorul. Trecutul n-are acest drept, căci 
nu e unul din contimporanii săi care să fie vrednic de una ca aceasta.
În partea a doua a discursului său. d. V. Boerescu cearcă a justifica apucăturile demagogice ale d-lui C. A. Rosetti.
D-sa, ca om de legi, e în contra eligibilităţii şi pentru inamovibilitate. ,,De aci ar urma însă să dau cu parul în capul aceluia care ar fi 
pentru eligibilitate" 
Nu zicem cu parul, dar ce caută d. Boerescu alăturea cu susţiitorii eligibilităţii ? Căci propunerea d. C. A. Rosetti nu este, precum 
binevoieşte a admite d-sa, legitimă, ci subversivă . Azi, când magistraţii sunt numiţi, advocaţii roşii ameninţă a-i destitui pe aciia cari nu i-ar 
face să câştige toate procesele. E vorba, pentru d. C. A. Rosetti, de-a face din justiţie un monopol al advocaţilor roşii de mâna a treia cari abia 
ştiu a citi şi a scrie, e vorba ca legea să fie pururea în favorul clienţilor advocaţilor roşii ŞI ca aceştia să vânză justiţia pe bani.
 
Mi-e frică a merge pân' la vot universal, zice d. Boerescu, dar, aceasta nu va să zică că cei ce propun votul universal direct sunt nişte anarhişti.
 
Ba asta va să zică.  Acestea  nu sunt cestiuni de apreciaţie,  precum binevoiţi  a admite,  ci  realităţi. Votul universal înseamnă 
pretutindenea despotismul maselor şi se găseşte sau în state demagogice sau în state monarhice cari vor să aibă pururea în mână  putinţa 
despotismului. În orice stat monarhic în care există sufraj universal despotismul personal e în orice moment cu putinţă: acolo guvernul se joacă 
de-a constituţia.
 
În legi, zice Garat , dar mai cu seamă în principiile fundamentale ale legilor, vorbele sunt lucruri reale şi termenii, improprii cari fac a se naşte 
idei false pot conduce la calamităţi naţionale.
 
D. Boerescu sfârşeşte discursul dând sfaturi binevoitoare partidului conservator. Nu ne-ar permite oare ca în schimb să-i dăm asemenea 
un sfat? Daca renunţăm la satisfacţia ieftenă de a mai deschide colecţia " Presei" şi a înşira epitetele la adresa roşiilor, nu putem tăgădui pe de 
altă parte că compararea acelor epitete cu atitudinea de-acum a d-lui Boerescu iese în defavoarea personalităţii sale politice. Spinoza zice cam 
următoarele: ,,Adevărul există în sine şi pentru sine. Oricât de drepte ar fi argumentările în contra lui, el tot rămâne adevărat; oricât de strâmbă 
şi stângace apărarea lui, el tot adevăr este" Când vedem dar pe adversarul eligibilităţii magistraturii şi al sufrajului universal alături cu susţiitorii 
acestora, tot filigranul artei sale retorice nu e în stare a neutraliza impresia rea, întemeiată pe adevăr, pe care ne-o face.
Lucrul pe care l-am sfătui d-lui Boerescu e aşadar: pocăinţa. Dar o pocăinţă adâncă, care să reformeze oarecum modul său de-a fi. Să se 
convingă că nici un om nu se aliază nepedepsit cu nulităţile catilinare ale ţării sale în contra talentelor şi trecutului ei şi să-i fie silă că a existat o 
zi în viaţa sa în care-a putut da mâna cu tot ce epoca de tranziţie între fanarioţi şi istoria naţională a putut produce moraliceşte mai bolnav, 
intelectual mai sterp şi mai felin .
Iată ce i-ar rămânea de făcut daca mai e în stare s-o facă.
[27 februarie 1882]
 
[„CA SĂ CUNOASCĂ CINEVA"] 
 
Ca să cunoască cineva din ce elemente nesănătoase e compusă majoritatea roşie din Dealul Mitropoliei cată să citească şedinţa Adunării 
de la 24 fevruarie, ocupată aproape toată de interpelarea d-lui Nicorescu .
În ziua de 15 fevruarie, pe când cei mai influenţi deputaţi lipseau, ocupaţi cu proiectul de lege al tocmelelor agricole, pe când în Cameră 
nu erau decât 58 deputaţi, în lipsa raportorului, se dă citire unui proiect de lege, compus dintr-un singur articol — ca să treacă mai repede — şi 
se votează cu 37 glasuri (adică c-o majoritate reglementară de un singur vot) o tranzacţiune între stat şi sindicatul Financiarei , substituit d-lui 
Eliade, prin care statul e păgubit cu 1780000 lei şi mai renunţă şi la o garanţie de 930000 lei ce o are în mână.
Şi să se observe bine următoarea împrejurare.
În ziua de 15 fevruarie d. Nicorescu, fiind în comisia pentru tocmelele agricole, roagă împreună cu alţi deputaţi pe d. Ion Brătianu ca să 
propuie Camerei să lucreze în secţiuni, pentru că nu voia ca în lipsa sa să se voteze acea tranzacţie.
D. Ion Brătianu face această invitare Camerei.
Dar abia pleacă şi — ca nişte conspiratori rămaşi singuri în visterie — banda  Mărgăriteştilor  şi  Cârciumăreştilor  s-aruncă asupra 
tranzacţiei, fără chiar ca raportorul să fie faţă şi o votează prin surprindere, cu majoritate de un vot, acel vot fiind desigur al d-lui Eliad însuşi.
Fără ca actul să fi fost citit, fără discuţiune, în deplină necunoştinţă de cauză, se votează o tranzacţie care păgubeşte statul cu... 1780000 
lei în favorul societăţii falite şi îndeosebi a unui fost negustor de spirtoase care, intrând în compania de esploatare ,,C. A. Rosetti" a adunat prin 
asemenea afaceri avere.
Dar să dăm pe scurt istoricul acestei afaceri.
În ianuarie 1873 primăria de Brăila încheie contract cu d-nii E. Rosenthal şi Gr. Eliad pentru construirea unui chei în port. (Acest 
contract rămâne în curând numai asupra d-lui Eliad, Rosenthal retrăgându - se , iar la 1876 Eliad cesionează întreprinderea aceasta Societăţii 
Financiare care — un an în urmă — cade în faliment.) Lucrările se urcau la valoarea de 2 850 204 lei; iar cheiul avea să înceapă a se lucra în 
martie 1873 şi să fie sfârşit cu totul în patru ani, adecă în ianuarie 1877. Primăria avea să plătească pe antreprenori, în proporţie cu înaintarea 
lucrărilor, în obligaţiuni înadins confecţionate ale oraşului Brăila, emise pe cursul de 85 la sută, purtând 8 la sută dobândă şi 4 la sută 
amortisment.
Lucrările deci încep în 1873.
Din mai încă, colonelul Peiu , care supraveghează lucrarea, propune modificări în construcţiune, recunoscute şi admise şi de consiliul 
tecnic de cari antreprenorii erau obligaţi a ţine seamă. Ei însă nu se supun şi se împrotivesc oricării ameliorări a construcţiunii. Colonelul Peiu 
respinge o cantitate însemnată de material prost şi nepotrivit cu condiţiile contractului. Cu toate astea antreprenorii nu ţin în seamă respingerea 
şi întrebuinţează acel material de proastă calitate.
La 1875 se constată că, din lungimea totală a cheiului , de 158 metri, o întindere de 30 metri trebuie considerată ca pierdută din cauza 
adâncelor crăpături, iar restul de 128 metri începuse a crăpa tare. O comisiune de ingineri constată că 50 metri de chei sunt atât de deterioraţi , 
încât trebuie făcuţi din nou şi... ,,această dezordine e a se atribui proastei calităţi de beton pe care stă zidăria" 
În ianuarie 1877, când espiră termenul contractului şi cheiul trebuia să fie gata, s-a dresat o situaţie care constata lucrări pentru suma de 
600722 lei.
În socoteala acestor lucrări antreprenorii luaseră:
Avans , lei………………………………...735000
Anuităţi, conform tabelei de amortizare…1045040
                           Total……………..…..1780040
Aceasta dar este colosala sumă plătită de Brăila unor antreprenori cari au făcut o lucrare ce s-au surpat numaidecât şi care de nouă ani 
nămoleşte portul şi aduce cele mai mari pagube negoţului.
În ianuarie 1877 termenul contractului espiră, iar antreprenorul (substituit: Societatea Financiară) cade în faliment.
Construcţia cheiului însuşi, greşită ca plan, detestabilă ca executare, se prăvale frumos în Dunăre şi, împreună cu ea, 1780000 lei ai 
statului şi ai comunei!
Garanţia care se află actualmente în mâna Ministerului de Lucrări Publice şi din care s-ar putea despăgubi este astfel compusă:
Numerar, lei………………………………………………………..500
Obligaţiuni ale oraşului Brăila, cari au înlocuit pe cele domeniale...99000
Moşia Călugărenii a fraţilor Vartiadi , lei…………………………838500
                                                         Total lei…………………938000
Moşia Călugărenii a fost pusă garanţie întâi o jumătate şi a doua oară cealaltă jumătate.
Jumătatea cea dintâi a fost pusă de căpitanul P. Vartiadi pentru două treimi din valoarea estimaţiunii . Ea a fost estimată la 585 mii şi a 
afectat-o ca garanţie pentru 390000. Partea cealaltă a fost estimată la suma de 897000 şi a fost afectată pe la 1876 pentru 448500.
În ce consistă acum tranzacţiunea trecută cu un vot, cu al d-lui Eliad însuşi?
În rezumat tranzacţia cuprinde: reziliarea contractului; descărcarea masei falimentului Societăţii Financiare (substituită lui Gr. Eliad) de 
orice responsabilitate; ministerul devine proprietar pe toate grămezile de nomol şi imundicii de pe malul Dunării, botezate cu speciosul nume de 
lucrări efectuate şi materiale  aprovizionate  ; garanţiile depuse de antreprenori (938000 lei) se desfiinţează; ministerul  radiază ipoteca  ; 
eliberează 99 obligaţii (99000 lei) de la Casa de Depuneri; obligă
Brăila să plătească obligaţiile în circulaţie; dezistă de la orice pretenţie şi ... pentru toate acestea? Primeşte 300 000 lei.
Aşadar: Statul, păgubit cu 1 780 000 lei — asigurat însă pentru această sumă într-o garanţie de 930 000 lei —, renunţă la orice 
pretenţiuni şi se mulţumeşte cu 300 000 lei.
Dar la ce să se mai rezilieze oare un contract espirat deja, reziliat prin falimentul antreprenorului ? Cari sunt motivele cari au îndemnat 
pe Ministerul Lucrărilor Publice de-a face pe placul a d-alde Gr. Eliad şi Mărgăritescu ?
D. ministru şi-a spus aceste motive în sânul comitetului delegaţilor că
 
întreprenorul putea să intenteze proces statului şi să ceară despăgubire.
 
Un râs homeric a cuprins adunarea la citarea acestui motiv. Antreprenorul face lucrări de 600000 — pe cari le preţuieşte cel mult cu 
900000 —, primeşte pentru aceste lucrări putrede 1 780 000 lei şi ... şi mai cere şi despăgubire? Că
 
antreprenorul sau garantul ar putea cere să fie lăsat să continue lucrarea cheiului şi c-ar face astfel un chei rău proiectat...
 
Şi aci d. ministru se înşală. Art. 35 al contractului zice:
 
În caz de faliment al  antreprenorului  , contractul va fi asemenea  reziliat  fără judecată, rămânând ministrul liber a primi sau nu propunerile 
creditorilor pentru continuarea antreprizei .
 
Alt argument e:
 
Antreprenorii ar putea invoca înaintea justiţiei evenimentele politice din timpul răzbelului ca cazuri de forţă majoră şi motive de scuză sau de uşurare 
a responsabilităţii lor.
 
Are haz!
Contractul espiră în ... ianuarie 1877; războiul se declară în vara anului 1877. În ianuarie deja cheiul era surpat, Financiara în filament , 
iar câteva luni în urmă, vara, se dezgheaţă abia cazurile de forţă majoră, pentru a avea efecte retroactive.
Motivul principal al d-lui ministru e că garanţia n-ar fi valabilă pentru următoarele cuvinte. Întâi, garanţia de 830 000 lei n-ar fi sigură, 
pentru că unul din fraţii Vartiadi ar fi fost minor când celalt ar fi constituit întreaga moşie drept garanţie.
E inexact, după cum probează d. Nicorescu.
În adevăr se zice în dosar că garanţia s-a constituit de către cel mai mare din fraţi, însă acesta a angajat numai partea sa, adică numai o 
jumătate din moşie; iar cealaltă jumătate s-a constituit mai târziu de al doilea frate, când acesta era major.
 
E curios, observă d. Nicorescu ironic, că, ori de câte ori e vorba de o garanţie cu statul, totdauna iese înainte câte cu un minor . Şi cu toate acestea 
nici o garanţie nu se constituie fără să fie supusă şi încuviinţată de consiliul de advocaţi. Se vede că este o profesiune nouă, necunoscută de noi, care 
se exercită la Ministerul Lucrărilor Publice şi la Domenii: profesiunea minorilor.
 
O a doua obiecţiune a d-lui ministru în ceea ce priveşte moşia Călugăreni e că
 
această moşie, evaluată la 800 000 lei, n-ar valora astăzi nici pe jumătate atât.
 
D. ministru se înşală asupra evaluaţiunii , căci moşia a fost evaluată la 1 400 000 şi afectată garanţie pentru 830 000. Asupra acestei 
garanţii sunt la dosar o mulţime de piese care dovedesc grija cu care s-a înscris ipoteca: deci nu se poate zice că s-a procedat cu uşurinţă şi că 
garanţia ar fi fictivă. Dar, presupunând pentru moment că este fictiv evaluată la 1 400 000 moşia Călugărenii şi n-ar valora decât 800 000, oare 
competinţa Camerii este să examineze asemenea afaceri? Ce precedent s-ar crea în Parlament când acesta s-ar substitui justiţiei şi ar judeca şi 
rezolva prin majoritate pretenţiunile şi contestaţiunile dintre stat şi particulari?
D. ministru a mai adaos că garanţia în moşia Călugărenii nu ar fi valabilă şi pentru cuvântul că
 
acea moşie deşi ar fi fost evaluată 800 000 însă, când s-a luat inscripţiune, nu s-a arătat suma pentru care s-a înscris ipoteca.
 
Obiecţiunea aceasta ar fi gravă dacă ar fi exactă. Dar nu este exactă. Sunt în dosar dovezile cari statornicesc într-un mod clar şi perfect 
că moşia a fost evaluată la ţifra precisă de 1 400 000 lei şi înscrisă ca garanţie pentru suma de 838 500 lei.
Tranzacţiunea aceasta este atât de scabroasă încât a scandalizat până şi pe d. Fleva, care desigur nu e sfânt în cestiuni de antrepriză . D-
sa a cerut ca legea să nu se promulge :
 
Are aerul că această cestiune s-a tratat în Cameră, quasi de la antreprenor ia antreprenor... Legea s-a votat în majoritate de un vot şi acel vot s-a dat 
poate tocmai de acel deputat care este şi antreprenor.
Cu toate astea ,,Pseudo - românul " a şi avut un articol prin care — în contra opiniei d-lui Fleva — cere promulgarea tranzacţiunii 
acesteia. În adevăr nu se mai cere decât semnătura M. Sale pentru ca această afacere bună, solidă ca betonul d-lui Gr. Eliad, trainică cum a fost 
cheiul său, să intre în rândul legilor cari guvernează fericitul popor românesc.
Băuturile pe cari d. Gr. Eliad le administra odinioară muştiriilor săi s-au metamorfozat cu vremea în antreprize, tranzacţiuni, societăţi 
financiare, beton, cheiuri , căi ferate şi... patria merge bine. Treabă nu se face, căci nu îngăduie Dunărea, dar parale ies.
[2 martie 1882]
 
[„DĂDUSEM DUPĂ «PESTHER LLOYD» UN ESTRAS"] 
 
Dădusem după ,,Pesther Lloyd" un estras din reprezentaţiunea înaintată de I.P.S.S. Mitropolitul Ardealului cătră Camera legiuitoare a 
Ungariei, reprezentaţiune în care se esprimau rezervele bine accentuate ale bisericii române a răsăritului în contra unui proiect de lege privitor la 
şcoalele secundare. Prin acest proiect se propunea a se introduce, în contra legii naţionalităţilor, în contra chiar a Constituţiei ungare şi în contra 
Statutului Organic sancţionat de M. Sa Împăratul, limba maghiară ca limbă de propunere în şcoalele confesiunilor nemaghiare şi degradarea 
limbii române la rangul de studiu facultativ , de cari autorităţile scolastice să poată până şi dispenza pe elevi, chiar pe cei români.
Acum ,,Telegraful român" din Sibiu ne aduce textul întreg al acestei reprezentaţiuni pe care ne grăbim a-l reproduce în cele următoare:
 
Biserica greco - orientală română din " Ungaria şi Transilvania care, în împrejurări vitrege, a fost expusă în curs de secole întregi la 
grele suferinţi, îndată, ce, din părinteasca îngrijire a Prea înaltei Case domnitoare şi din bună - voinţa legislaţiunii, a fost primită şi ea în 
rândul bisericelor şi confesiunilor libere şi egal îndreptăţite din patrie, a luat conform cu misiunea ei măreaţă, între primele sale îngrijiri: 
de-a îmbrăţişa în sfera ei proprie de activitate educaţiunea poporului şi de-a înlesni, după putinţă, acelora dintre credincioşii ei cari tind 
la o cultură mai înaltă, calea cătră ştiinţe.
Pe când biserica aceasta priveşte pe de o parte cu bucurie sufletească şi c-un încordat dor de progres la rezultatele ce le-a produs pe 
terenul culturii cari, în proporţie cu mărginitele ei mijloace materiale, se pot numi îndestulătoare, tot pe atunci vine pe de altă parte o 
împrejurare care  deprimează  pe credincioşii acestei biserici şi trezeşte şi în autorităţile ei superioare îngrijiri îndreptăţite; acea 
împrejurare este că regimul statului a supus prea - onorabilei Case reprezentative un proiect pentru regularea instrucţiunii în gimnazii şi 
în şcoalele reale, care e astfel întocmit încât tinde a ştirbi autonomia bisericii greco - orientale române — baza existenţei sale — şi a 
lăsa în mare parte în deconsiderare interesele de cultură ale acestei biserici.
Când, în urma reclamaţiunilor stăruitoare din partea tuturor  eparhiilor  , îmi iau libertatea de-a prezenta prea  onorabilei  Case 
reprezentative, din poziţiunea mea oficială, îngrijirile aceste ale bisericii greco - orientale române, fac mai întâi, pentru a determina 
poziţiunea bisericii mele, observarea următoare: biserica greco - orientală română, după dezvoltarea ei canonică şi după dispoziţiunile 
clare ale legilor cardinale în vigoare, cuprinde loc în rândul bisericilor autonome din patrie şi ca atare ea este în drept ca, în marginea 
legilor ţării, să conducă şi să reguleze în mod independent afacerile sale, nu numai cele strict bisericeşti, ci şi cele scolastice totdeodată, 
precum şi cele ce privesc fundaţiunile şi e în drept de-a le administra şi dirige independent prin organele sale proprii, rămânând neatins 
dreptul de supremă, inspecţiune pe care-l are statul.
Biserica greco - orientală română, — ştiind că chemarea legislaţiunii nu consistă în a restrânge, necum a detrage drepturile acordate 
şi asigurate prin lege, ci, din contra, în a le da o estensiune tot mai tare în conformitate cu pretenţiunile juste ce se dezvoltă — simte cu 
îndreptăţită nedumerire că, mai ales pe terenul instrucţiunii publice, s-au introdus deja nişte instituţiuni regnicolare cari, abătându-se de 
la legile cardinale făcute pentru a asigura confesiile şi naţionalităţile din patrie, zguduie autonomia bisericii şi, în practică, retrogradează 
interesele ei de cultură; iar în menţionatul proiect de lege ea vede un pas nou în acea direcţiune care-n cele din urmă, răsturnând cu totul 
autonomia bisericească, poate primejdui chiar existenţa bisericii însăşi.
Având conştiinţă de poziţiunea ei autonomă şi de drepturile ei cari decurg din acea poziţiune, biserica greco - orientală , română, 
organizată în mod legal pe baza principiului naţionalităţii, nu poate rămânea indiferentă când credincioşii ei învaţă şi se cultivă în nişte 
institute unde spiritul religios nu se răspândeşte în direcţiunea cerută sau unde conştiinţa naţională — baza întregului nostru organism 
— nu se cultivă îndeajuns; din contra, biserica aceasta caută chiar cu îngrijire specială să-şi ridice şcoli populare şi institute superioare 
de caracterul ei confesional propriu şi caută a le institui pe cele existente în mod corespunzător, tocmai pentru că lipsa unor asemenea 
şcoli nu se poate suplini îndeajuns — din punct de vedere al intereselor ei confesionale şi în parte naţionale — nici prin institute de stat, 
nici prin cele ale altor confesiuni.
Precum însă biserica greco - orientală română ţine pe de-o parte mult la interesele sale religioase şi naţionale ale credincioşilor ei, 
tot astfel, pe de altă parte, ea-şi dirige pururea îngrijirea ei într' acolo ca să ţină interesele e vitale, atinse mai sus, în cea mai strictă 
legătură cu interesele statului şi caută îndeosebi să înrădăcineze în inima tinerimii sale studioase patriotismul —  suprema  virtute 
cetăţenească — dorind astfel a creşte statului cetăţeni credincioşi şi folositori. Aşadar alipirea fermă a autorităţilor şi a credincioşilor 
bisericii greco - orientale române cătră religia şi naţionalitatea lor nu poate fi escepţionată din punct de vedere al intereselor statului şi al 
patriotismului anume, afară
doar daca nu s-ar erige la valoarea unui principiu de stat teoria: că într-un stat în genere nu e permis a se suferi mai multe religiuni sau 
mai multe naţionalităţi, lucru care, în raporturile noastre speciale, nu se poate susţine.
De vreme ce însă, din nefericire, menţionatul proiect voieşte să smulgă din mânile confesiunilor autonome instrucţiunea şcoalelor 
secundare; de vreme ce, pentru limba maghiară ca limbă oficială a patriei, el vrea să ocupe teren la toate institutele de învăţământ, peste 
marginea îndreptăţirii şi cu restrângerea celorlalte limbi ale patriei şi de vreme ce proiectul vrea să întindă dreptul aproape nemărginit 
de-a dispune al regimului şi asupra şcoalelor secundare confesionale, se vede numaidecât că prin acestea proiectul voieşte să facă 
servicii — nu dezvoltării în direcţiune naturală a populaţiunii din patrie, de diferite religiuni şi naţionalităţi, nici intereselor ei de cultură 
temeinică, — ci mai vârtos acelui fatal curent politic care, purcezând din o greşită concepţie a relaţiunilor şi intereselor vitale ale patriei, 
şi-a propus de scop maghiarizarea popoarelor nemaghiare din patrie.
E adevărat că, proiectul în cestiune tinde a regula în mod uniform pentru toate confesiile afacerile instrucţiunii şi, abstracţie făcând 
de la o mică escepţie, proiectul nu face deosebire între confesiunile din patrie, fie ele după naţionalitatea lor maghiare sau nemaghiare, 
ceea ce în aparenţă trece ca argument în contra concepţiei de mai sus; însă tocmai nuanţa aceasta a conservării egalităţii de drept a 
confesiunilor face să răsară şi mai bine punctul cardinal al proiectului, carele, combinând toate, se vede a fi consistând în voinţa: ca 
maghiarizarea compatrioţilor de naţionalitate nemaghiară să se realizeze chiar cu preţul autonomiei tuturor confesiunilor, supunând pe 
credincioşii bisericilor de naţionalitate nemaghiară unui sistem de instrucţiune publică care să-i silească a-şi neglija propria lor limbă 
maternă şi să-i atragă prin aceasta pe calea maghiarizării, pe când în celelalte e de atribuţia regimului de-a aplica faţă cu deosebitele 
confesiuni, după propriile lui vederi, gradurile de rigoare sau de favor ce-i stau la îndemână.
Cumcă în acest punct de plecare se rezumă toată intenţia proiectului în cestiune se vede curat din dispoziţiile ce le cuprinde, 
conform cărora mai întâi limba de propunere în toate gimnaziile şi şcoalele reale de stat, ce se vor înfiinţa de-acum înainte, nu poate fi 
alta decât cea maghiară § 39); apoi limba deosebitelor ţinuturi — daca n-o fi cea maghiară — nu se poate propune la toate gimnaziile şi 
şcoalele reale, deci şi la cele confesionale, decât numai ca studiu extraordinar auditorilor de bună voie, ba încă în aşa chip încât corpul 
profesoral să poată eventual opri pe cei interesaţi de la învăţarea ei  § §  9, 78), iar ministrului i se rezervă dreptul de-a statornici 
dimensiunea studiilor obligatorii în aşa chip încât propunerea sistematică a limbilor provinciale să devie cu neputinţă § 77); cu toate 
acestea legea fundamentală despre egala îndreptăţire a naţionalităţilor, anume art.  XLIV  ,  §  17 şi  18din  1868, asigură limbilor 
nemaghiare din patrie un teren mai larg de cultivare şi pune îndeosebi în vedere îngrijirea statului ca cetăţenii patriei de orice 
naţionalitate, cari conlocuiesc în mase mai mari, să se poată cultiva în apropiarea ţinutului locuit de ei în limba lor maternă până unde se 
'ncepe cultura mai naltă academică.
O trăsură caracteristică a menţionatului proiect de lege e: că pune sub pază oarecum poliţienescă toată mişcarea confesiunilor în 
afacerile şcolare prin aceea că voieşte a înarticula în legile patriei o neîncredere esprimată făţiş în espunerea de motive a ministrului, în 
contra celor de naţionalitate nemaghiară; pe când confesiunile şi între acestea biserica greco - orientală română, precum în trecut au 
făcut mari servicii ţării prin îngrijirea şcoalelor lor, tot astfel şi în viitor tot numai statului voiesc la urma urmelor să-i consacre întreg 
rezultatul interesării şi ostenelelor lor somptuoase în partea învăţământului; aşadar neîncrederea ce respiră din acest proiect de lege şi 
tinerea sub ochi poliţieneşti a confesiunilor de naţionalitate nemaghiară (daca greutatea principală nu se va fi punând pe maghiarizare) 
— nu numai că, n-are nici un temei, dar încă neîncrederea producând după natura ei neîncredere reciprocă poate fi stricăcioasă 
intereselor mai nalte ale statului, mai cu seamă în relaţiunile politice nu tocmai consolidate de astăzi, după a cărora matură cumpănire ar 
trebui ca, în sânul popoarelor patriei de diferite religiuni şi naţionalităţi, să se cultive alipirea cu conştiinţă către statul bine închegat, 
adecă patriotismul prin respectarea tuturor pretenţiunilor juste şi echitabile.
O asemenea neîncredere s-a esprimat deja faţă cu biserica greco - orientală română prin împrejurarea că, pe când la compunerea 
acestui proiect de lege şi în urmă la tratarea lui, începută deja în subcomisiunea de instrucţiune publică a Casei reprezentative, bisericile 
celelalte au fost invitate de-a dreptul spre acest scop şi au putut interveni, sau intervin în realitate prin reprezentanţii şi bărbaţii lor 
speciali, tot atunci biserica gr.-or. română din patrie, care numără aproape două milioane de suflete, neamintind pe cea sârbească, s-au 
înlăturat cu totul de la preparativele acestui obiect însemnat şi de mare importanţă. Nu voi să văz în aceasta o espresie de ură sau de 
dispreţ, însă în orice caz aceasta este o procedere care nu se poate motiva nici pe egala îndreptăţire de stat a confesiunilor, nici pe 
relaţiunile proprii bisericii greco - orientale române, ba nici măcar pe bunul tact.
Biserica greco - orientală română, privind afacerea învăţământului din punct de vedre al statului, nu poate avea şi nici are nimic de 
zis, daca legislaţiunea determină minimul studiilor obligatorii ce sunt a se propune în şcoalele secundare şi daca în genere indică esenţa 
instrucţiunii publice; de asemenea nu are nimic de zis daca regimul statului, în virtutea dreptului său de supremă inspecţie , controlează, 
în mod convenabil poziţiei confesiunilor, întocmirea corespunzătoare a institutelor confesionale de învăţământ precum şi rezultatele 
acestuia. Îndată ce însă proiectul de lege în cestiune are de gând a transmite în competenţa regimului statului partea cea mai mare din 
drepturile şi agendele acele din sfera şcoalelor secundare pe cari, până acum, le exercitau sau le îndeplineau în mod independent 
confesiunile autonome înşile, atrăgând în parte 'şi până şi calificarea profesorilor, biserica greco - orientală română se vede silită, în 
interesul autonomiei sale, asigurate prin lege, să-şi ridice vocea sus şi tare în contra acestora, cu atât mai vârtos cu cât biserica aceasta, 
când doreşte a-şi regula liberă toate afacerile învăţământului în sfera autonomiei sale, nu vrea să se ascundă nici dinaintea intereselor 
statului, nici dinaintea exigenţelor unei adevărate culturi ştiinţifice. Din contra, punând mare greutate pe avantajele unui sistem de 
învăţământ cât se poate de uniform, precum a făcut-o aceasta pân' acum la întocmirea institutelor sale de învăţământ, ea a avut atenţie 
pentru interesele statului şi pentru sistemele de învăţământ introduse în alte institute de aceeaşi categorie şi tot astfel având toate aceste 
şi pe viitor în vedere voieşte a emula — în ce priveşte rezultatele instrucţiunii în şcoalele secundare — atât cu institutele secundare ale 
statului cât şi cu cele ale altora confesiuni, dorind totodată a asigura prin aceasta institutelor sale şi dreptul de publicitate.
Abia mai poate fi îndoială că, dacă în afacerile şcoalelor secundare ale confesiunilor s-ar da regimului statului acel drept de 
ingerinţă imediată şi de dispunere aproape nemărginită, pe care proiectul de lege intenţionează a-l întinde şi statornici până la cele mai 
neînsemnate amănunte, pe cât timp la noi subzistă nefericita discordie naţională, a cărei existenţă nu se poate nega şi care se 
manifestează foarte vie în asuprirea celor mai slabi, urmările triste ale amintitului drept de ingerinţă şi de dispunere ar lovi mai cu seamă 
bisericile de naţionalitate nemaghiară, urmări pe cari afară de vexaţiuni şi de alte neplăceri ce pot interveni ni le pregăteşte însuşi 
proiectul de lege ca o sabie a lui Damocle , când pune în perspectivă lipsirea şcoalelor secundare confesionale de dreptul de publicitate, 
eventual închiderea lor şi — aşa zicând — confiscarea averilor lor; citându-se ca motive suficiente nu numai unele defecte neînsemnate 
în aranjament, ci la urmă chiar şi zelul confesiunilor pentru propria lor conservare.
Proiectul de lege, în urma motivării ministeriale, presupune despre institutele confesionale de învăţământ că ele pot deschide teren 
la rele morale şi la direcţiuni contrarii statului — ce nu s-ar putea vindeca în mod radical decât prin închiderea provizorie sau definitivă 
a institutelor.
Întrucât priveşte biserica greco - orientală română şi institutele ei, provocându-mă la credinţa acestei biserici documentată în toţi 
timpii cătră tron şi stat şi la lealitatea ce n-a părăsit-o niciodată, trebuie să protestez în contra presupunerii de mai sus cu observarea că 
daca în adevăr s-ar afla la institutele vreunei biserici astfel de rele morale sau tendenţe contrarie statului, în contra cărora ar trebui să se 
aplice remediile şi represaliile prevăzute în proiectul de lege, atunci nu numai ar trebui închise definitiv cu putere guvernamentală astfel 
de institute, ci ar trebui totodată înlăturate şi autorităţile bisericeşti superioare, cari nu pot sau nu vreau a vindeca astfel de rele; dar 
fiindcă, aşa ceva nu se poate presupune despre nici o confesiune din patrie, această dispoziţiune riguroasă a proiectului, transpusă în 
lege, ar prezenta relaţiile noastre interne într-o coloare, care nicidecum nu răspunde adevărului.
Pe terenul legislaţiunii mai nouă e un fenomen caracteristic acea dispoziţiune a proiectului de lege, după care gimnaziile şi şcoalele 
reale confesionale şi preste tot confesiunile şi bisericile nu pot nici cere nici primi ajutoare şi sprijin material de la statele din afară şi 
de la domnitorii sau guvernele, acelora. Precum această dispoziţiune, după cum e ştiut, s-a dezvoltat ca material la un proiect de lege 
dintr-un caz provenit la un gimnaziu greco-oriental român, aşa e afară de îndoială că ascuţişul ei este îndreptat cu deosebire contra 
învăţământului bisericii greco - orientale române; pentru că pot fi cazuri singulare şi se pot dezvolta din când în când astfel de relaţiuni, 
cari din punct de vedere al intereselor mai înalte de stat îndreptăţesc pe guvern la astfel de măsuri; dar — a le transpune din cadrele 
dreptului internaţional într-o lege de instrucţiune publică şi a face tot atunci escepţiune în favorul ordinelor monacale ale unei religiuni, 
care de secoli s-a împărtăşit în abundanţă de toate favorurile ; aceasta este semnalul intennei : că bisericii greco - orientale romane, care 
de secoli a fost espusă la lipse deprimătoare , să i se ia toată posibilitatea de [a] putea ţine concurinţă în privirea înfiinţării şi întocmirii 
institutelor de învăţământ cu celelalte confesii, care parte încă de la opera cea mare a întemeierii patriei se bucură de abundantele 
donaţiuni ale statului, parte mai târziu, însă totuşi în secoli trecuţi şi[-] au eluptat o poziţiune astfel în stat, care le-a făcut posibilă 
dezvoltarea şi starea favorabilă materială în care se află; pe când biserica greco - orientală română, care mult mai târziu s-a eliberat şi 
care din cauze conexe cu tristul ei trecut a rămas şi materialmente îndărăt, întrucât priveşte îngrijirea institutelor sale de învăţământ, 
fiind lipsită de orice ajutor din partea statului, e avizată esclusiv la dinarii săi proprii.
Biserica greco - orientală română, credincioasă şi devotată statului, totdauna a respectat legile şi conform acestora limbile oficiale 
ale statului şi îndeosebi pune mare greutate ca tinerimea, ce se pregăteşte pentru ştiinţele mai înalte, să înveţe cu temei limba maghiară, 
nu numai pentru că aceasta în timpul mai nou a devenit limba oficială de stat, ci şi pentru că, în împrejurările noastre, limba maghiară e 
un factor însemnat pentru cultura ştiinţifică. Însă acele dispoziţiuni ale proiectului de lege, ca testimoniile de maturitate în institutele 
confesionale cu limbă de propunere nemaghiară să nu se deie în limba de propunere a institutului, ci în cea maghiară §§ 38, 89), apoi ca 
rigoroasele candidaţilor la profesură să se facă asemenea în limba maghiară §§ 69, 71) şi ca preste tot să se pretindă de la fiecare 
profesor confesional, fără privire la specialitatea lui, ca să, cunoască limba şi literatura maghiară, cursul dezvoltării acesteia şi operile 
scriitorilor mai însemnaţi maghiari § § 60, 62 şi 69): toate acestea sunt pretenţiuni ce trec preste scopul propriu al instrucţiunii publice, 
cari nu numai taie în drepturile de autonomie ale bisericei, ci încă şi îngreuiază foarte mult calificarea profesorilor  confesionali  şi 
dovedesc că la studiarea dispoziţiunilor luate în proiectul de lege în favorul limbei maghiare s-a pierdut din vedere; că şi în cauză de 
limbă orice pretenţiune exagerată poate produce reacţie şi poate zădărnici şi cea mai bună intenţiune, că aşadar, prin aplicarea unei 
astfel de sile , limba maghiară poate numai să piardă din puterea sa atractivă , în loc ca să se facă plăcută în cercuri cât mai întinse şi 
astfel să-şi asigure generalizarea ce se poate ajunge treptat, precum aceasta între alte împrejurări mai că-i succesese limbei germane, 
care e mai depărtată de noi.
Pe când de o parte proiectul de lege în cestiune îmbrăţişează limba maghiară cu cea mai călduroasă îngrijire şi-i dă avantaje ce trec 
peste îndreptăţire, tot atunci de altă parte el esclude mai de tot posibilitatea ca, în rândul tinerimii bisericilor de naţionalitate 
nemaghiară, şcolarii greco - orientali români, şi cu deosebire aceia cari se pregătesc pentru cariera preoţească sau învăţătorească , să 
poată învăţa din temei propria lor limbă maternă, care, conform legilor în vigoare şi după prescriptele statului organic al bisericei greco 
- orientale române, premunit cu prea - înalta sancţiune, în administrarea internă şi mare parte şi în corespondenţa cu autorităţile, e 
singura limbă oficială a bisericei; apoi preste toate aceste şcoalele secundare de naţionalitate română, se aduc prin proiectul de lege în 
contrastul că limba lor de propunere poate fi cea română § 79), dar şi în acest caz însăşi limba română se poate învăţa numai ca studiu 
estraordinar , în ore estraordinare §§ 4, 5, 6,7, 9, 77, 78).
Faţă cu un proiect de lege care — după cum e şi cel în cestiune — periclitează caracterul naţional al bisericilor de limbă 
nemaghiară, trebuie să se ia cu deosebire în băgare de seamă o împrejurare de fapt, de care sferele agitătoare şi cele determinante nu par 
a înclina să ţie seama, şi această împrejurare este: că în toate clasele naţionalităţilor compacte nemaghiare din patrie e în aşa grad 
dezvoltată conştiinţa naţionalităţii lor proprii încât aceasta nu se mai poate sugruma , aplice-se în contră-i orice sistem sau orice 
măsuri. O conştiinţă este aceasta care — ca bunăoară şi la naţionalitatea maghiară — fiind nutrită prin stima de sine însuşi, se razimă pe 
baze morale şi din aceste baze [î]şi ia putere şi pentru apărarea sa. Orice încercare aşadar, care tinde la suprimarea conştiinţei de 
naţionalitate, pe lângă că vatămă interesele bisericelor naţionale, poate totdeodată degenera într-o eroare politică, care, pentru liniştea 
internă a cetăţenilor şi deopotrivă pentru interesele mai înalte ale statului, poate să nască urmări păgubitoare, ale cărora înlăturare 
posibilă este o datorie de conştiinţă pentru fiece patriot.
Şi tocmai pentru că aşa este şi pentru că biserica greco - orientală română în credinţa şi alipirea sa, care nimeni nu i-o poate pune în 
îndoială, voieşte să fie totdauna în serviciul statului şi se sileşte a înainta din toate puterile interesele statului aduse în armonie cu ale 
sale proprii — ea îşi permite pentru apărarea intereselor sale vitale a înfăţişa în cele de mai sus întemeiatele sale îngrijiri în privirea 
proiectului de lege pentru instrucţiunea  în gimnazii şi şcoale reale şi prin umilita mea reprezentaţiune de faţă se apropie de 
preaonorabila Casă reprezentativă cu rugămintea ca, luând de bază principiile fundamentale cari singure pot asigura tăria, puterea şi 
prosperarea statului, adică sublimele principii de libertate, egalitate şi fraternitate, cari esclud orice supremaţie fie religioasă fie 
naţională, să binevoiască, înainte de-a tracta în special  amintitul proiect de lege pentru gimnazii şi pentru şcoale reale, a-l înapoia 
domnului  ministru  de culte şi instrucţiune publică cu avizul ca să-l aducă în armonie cu legile cardinale ale patriei cari asigură 
autonomia confesiunilor şi drepturile naţionalităţilor şi astfel prelucrat , cu ascultarea confesiunilor şi între acelea şi a bisericei greco - 
orientale române, să-l supuie într-o redactare nouă.
Cuvintele mele de încheiere le rezum în fierbintea rugăminte: ca atotputernicul îngrijitor al indivizilor şi al popoarelor , spiritul păcii 
şi al dreptăţii, să se pogoare peste bărbaţii cari conduc destinele naţiunii, să-i lumineze şi să ia sub scutul său scumpa noastră patrie, 
Ungaria!
Sibiiu, 8 (20) februarie, 1882
În numele bisericei greco - orientale române din Ungaria şi Transilvania:
Miron Românul m.p.
arhiepiscop şi metropolit.
 
Atât în privirea proiectului de lege menţionat mai sus, precum şi în aceea a reprezentaţiunii Mitropolitului. " Biserica şi Şcoala" foaia 
intereselor religioase şi educative a diocezei române a Aradului (Ungaria), face următoarele apreciaţiuni nemerite :
 
Ministrul Cultelor şi Instrucţiunii Publice în Ungaria a depus în Cameră un proiect de lege pentru şcoalele secundare (gimnazii şi 
şcoale reale) prin care tinde, nu să reformeze învăţământul secundar pe temeiul raţiunii şi al principiilor pedagogice, ci să, introducă 
mai cu seamă o nouă lege în scopul de-a maghiariza cu totul învăţământul în şcoalele confesionale, ca apoi, prin maghiarizarea 
învăţământului, să izbutească cu timpul a maghiariza şi a contopi în elementul unguresc toate naţionalităţile din patrie!
Invederat  că la noi în Ungaria instrucţiunea nu are de scop, ca în alte state, cultivarea şi luminarea cetăţenilor statului, ci 
întunecarea mai ales şi suprimarea conştiinţei şi demnităţii naţionale în tot ce nu e maghiar ! În contra acestei fanatice porniri , care 
formează, aşa - zicând , esenţa politicei maghiare, noi românii n-avem nici măcar posibilitatea de-a ne apăra şi asigura poziţiunea şi 
drepturile noastre naţionale, căci în Parlament, unde se tratează soarta popoarelor ţării, românii nu au reprezentanţii lor naţionali şi daca 
se şi ridică din când în când câte-o voce pentru apărarea intereselor şi a drepturilor poporului român ea este vocea celui ce strigă în 
pustie!
În astfel de împrejurări, ce e dar de făcut? Daca ca naţiune ni s-a luat exerciţiul drepturilor politice în stat, până şi dreptul de-a ne 
apăra limba şi cultura naţională, totuşi noi românii formăm încă o societate religioasă, formăm încă o biserică naţională şi, ca societate 
religioasă, ca biserică ortodoxă română suntem un cor destul de matur şi de compact pentru a ne împotrivi la orice tendinţe, care ar jigni 
libertatea conştiinţei şi cultura noastră naţională. Bisericele ortodoxe ale răsăritului toate sunt constituite de la originea lor apostolică 
pe principiul naţionalităţii, este dar în natura acestor biserici  ca ele să rămână naţionale, româna, gre[a]ca ori serba, după cum e 
naţionalitatea sau poporul credincios.
Ierarhia bisericei noastre, condusă numai de acest principiu măreţ, a ridicat glasul în contra proiectului de lege pentru şcoalele 
secundare.  Căci biserica nu este numai cea dântâi şcoală la oricare popor, dar îndeosebi la noi e singura instituţiune care îngrijeşte de 
progresul instrucţiunii în poporul românesc. Legea noastră organică (statutul organic) sancţionat de Maiestatea Sa Împăratul şi Regele 
apostolic  , [î]i dă acest drept necondiţionat. ,,Biserica gr.-or. română din Ungaria şi Transilvania, zice statutul, [î]şi regulează, 
administrează şi conduce independent afacerile sale bisericeşti şi şcolare etc" 
De aceea, văzând consistoriile din metropolie că drepturile şi autonomia bisericei noastre sunt atacate, în modul cel mai flagrant 
prin amintitul proiect de lege, şi consultându-se asupra remediilor posibile, s-au înţeles între sine ca să însărcineze pe Preosânţitul d-nu 
Arhiepiscop şi Metropolit, Miron Românul, d' a face la Dieta ţărei o reprezentaţiune în numele întregei biserici ortodoxe a românilor din 
Ungaria şi Transilvania.
Înalt Preas . Sa Metropolitul Miron a şi împlinit însărcinarea ce i-a dat biserica, cu conştiinţa şi demnitatea ce caracterizează pe 
iluştrii păstori ai bisericei creştine! " Reprezentaţiunea Escelenţei Sale, zice " Luminatoriul " (din Temişoara în Banat), este un cap 
d'opera şi o faptă din acele ce vor transmite la nemurire zelul şi bunavoinţă Esc . Sale pentru biserica şi şcoala credincioşilor încrezuţi 
păstorirei sale" 
…………………………………………………………………………………………………………………
În faţa unui limbaj atât de clar şi de hotărât nu credem să se afle român care să nu felicite pre demnul prelat pentru solicitudinea şi 
energia cu care a procedat în apărarea intereselor bisericii sale.
[4 martie 1882]
 
[„ZILELE ACESTE"] 
 
Zilele aceste s-a produs în sferele didactice din capitală o agitaţiune care poate avea curioase urmări pentru instrucţia noastră publică.
Unul dintre cei mai dăligenţi profesori de la liceul Matei Basarab, d-l Filibiliu , a dat unui băiat insolent o palmă.
Băiatul, repetent şi-o adevărată calamitate pentru clasa I a acelui liceu, n-a îndrăznit să ceară de la direcţie satisfacţiune pentru acest atac 
la demnitatea lui de om şi de cetăţean liber; părintele lui însă, ştiindu-se om cu trecere în sferele astăzi dominante, a cerut satisfacţie de la 
ministeriu şi a mai publicat în acelaşi timp prin " Războiul" articole pline de insulte la adresa d-lui Filibiliu , ba nici nu s-a mulţumit cu atâta, ci 
s-a mai dus şi la cancelaria liceului, ca să " facă gură" Ministeriul, strâmtorat cum se vede şi supus vreunei porunci de ,,mai sus" în loc de-a 
privi întreagă această " cauză" ca un bagatel , trimiţându-l pe copil cu tată-său cu tot la
direcţia liceului, cum cereau interesele bunei orânduieli, a dat ordin ca din profesorii de la liceul Sf. Sava să se constituie un juriu care să-l 
judece pe d. Filibiliu. Juriul informându-se despre cele petrecute şi aflând că băiatul pălmuit nu numai că e repetent, ci totodată unul din cei mai 
înrăutăţiţi, care strică prin purtarea lui întreaga clasă, şi că părintele lui a făcut o cauză celebră din pălmuirea fiului său, s-a pronunţat pentru 
primirea concluziunilor raportului dat de revizorul general care anchetase cazul şi exprimase părerea că ar fi destul să i se ceară d-lui Filibiliu 
declaraţia că nu va mai aplica pe viitor asemenea pedepse.
Suntem de părerea că juriul a mers prea departe.
Înainte de toate a da o palmă cuiva nu va să zică a-i aplica o pedeapsă corporală ; cu totul alta trebuie să înţelegem sub ,,pedeapsă 
corporală " Pălmuirea e o calamitate la care chiar oameni mai puţin nervoşi pot fi adeseori ademeniţi faţă c-o absolută insolenţă sau înrăutăţire . 
Nu sunt aceştia copii  binecrescuţi  şi deprinşi la  buna cuviinţă  , ci în partea lor cea mai mare nişte copii stricaţi, care au mâncat, vorba 
românului, în viaţa lor mai multă bătaie decât pâne şi sunt aşa de mult deprinşi cu ghionturile încât trebuie să te întrebi dacă mai e cu putinţă ca 
şcoala să-i lecuiască de deprinderea aceasta. Faţă cu asemenea copii palma nu e o pedeapsă, ci un act de mişcare reflexă ca tusea şi strănutul : i-
am dat palma şi ne ducem să ne spălăm pe mâna cu care I-am atins.
Apoi cum rămâne cu spiritul de disciplină când chiar pentr-o palmă dată unui elev ca acela pe care l-a atins d. Filibiliu se face atâta 
amar de tapaj ? Nu e destul ceea ce-a făcut părintele copilului la ministeriu, în ,,Războiul" şi la cancelaria liceului? Voim să stabilim în mintea 
copiilor convingerea că profesorii nu sunt decât un fel de slugi plătite? Apoi bine, oricare profesor a avut ocazia să stea de vorbă cu părinţi care-
i zic: " Dacă nu învaţă şi dacă nu se poartă bine, bate-l, domnule profesor.'' Aceştia sunt părinţii la care trebuie să ne gândim, iară nu aceia 
cărora prea puţin le pasă dacă copiii lor vor înainta ori vor rămânea tot atât de zăpăciţi ca dânşii. Un singur copil stricat ţine întreaga clasă în 
Loc şi încetul cu încetul o strică dacă nu-l vom depărta din ea la timp; cu atât mai stricăcios trebuie să fie dar efectul votului de blam dat unui 
profesor faţă c-un asemenea elev.       
Să zicem că rău a făcut d. Filibiliu. Să-l pedepsim; însă interesul instrucţiei cere ca pedeapsa aceasta să nu fie publică şi să nu se 
pronunţe în faţa tinerimii, fiindcă astfel ea izbeşte în autoritatea întregului corp profesoral.
Cu toate aceste unul dintre membrii juriului a stăruit pentru o mai aspră pedeapsă. Acesta e d. Frederic Dame.
Nu e destul nici atât; onorabilul Ministeriu al Cultelor şi Instrucţiei Publice, ascultând consiliul permanent, a pus sentenţa juriului ad 
acta şi a dispus, drept pedeapsă, permutarea d-lui Filibiliu la gimnaziul din Focşani.    
Iacă ceva şi nou şi nemaipomenit în ţara noastră: amovibilitatea profesorilor cu titlu definitiv. Nu mai rămâne decât ca să se voteze o 
lege prin care să se stabilească ca de aici înainte copiii să-şi aleagă singuri profesorii, ca să avem şi în instrucţie corelatul celebrei electivităţi a 
magistraturii.
La examenele ţinute în anul trecut s-au văzut profesori cari n-au trecut materia prescrisă în program; alţii au căutat fel de fel de 
pretexte spre a nu se prezenta la examene, pentru ca astfel să scape de controlul comisiunilor de examinare; iar alţii vând notele pe preţuri 
curente. Ni se mai asigură că este la Liceul Sf. Sava un profesor care a lipsit în anul acesta de 54 de ori, altul a lipsit de 40 de ori de la lecţie,  
petrecându-şi timpul prin berării, unde beau în socoteala elevilor lor. Ni se mai asigură că la Liceul Matei Basarab un profesor ar fi fost bătut de 
cătră elevi şi alte multe de felul acesta.
Iată dar destulă materie pentru anchete şi procederi viguroase.
Cât pentru cazul cu palma dată insolentului din clasa I, nu era decât o consecuenţă fatală a lipsei de disciplină de care suferă instrucţia 
noastră. Este un lucru natural ca acolo unde sunt profesori cari demoralizează ei singuri tinerimea profesorii conştiinţioşi să-şi piarză câteodată 
îndelunga lor răbdare. De aceea măsura luată contra unui profesor care şi-a pierdut pe o clipă răbdarea este nedreaptă şi păgubitoare instrucţiei 
noastre publice.                            
Era natural ea ,,Pseudo - românul " să ceară pedepsirea d-lui Filibiliu şi conformarea ministrului cu opinia d-lui Frederic Dame... mai 
ales pentru că, d. Filibiliu fiind profesor de limba franceză, în caz de permutare s-ar naşte vro vacanţă pe care - ar suplini-o prin cumul celebrul 
foiletonist al " Românului" care se destinge prin enorma sumă a absenţelor de peste an, corespunzătoare numai cu riguroasa încasare a lefii la 
sfârşitul lunei.                             
Apoi mai e un folos. Foiletonistul ,,Românului" e — el zice — francez, însă nu ştie franţuzeşte, pe când d. Filibiliu, numai român fiind, 
ştie perfect limba aceasta, de vreme ce nu şi-a pierdut vremea prin prăvălii de mărunţişuri şi de pălării de paie. E drept, e o exigenţă a mai bunei 
instrucţiuni publice ca mărunţuşarul pretins francez, vânzătorul de perii de dinţi, de prafuri 
şi de suliman să înlocuiască pe învăţătorul român care-şi înţelege profesiunea. E asemenea firesc lucru ca d. Urechia, a cărui poziţie atârnă de 
satisfacerea caracudei roşie, să se conforme înţeleptelor sfaturi ale calfei de bărbier care trage perdaf fără săpun limbei noastre şi bunului simţ în 
foiletoanele  ,,Pseudo-Românului" 
[5 martie 1882]
 
[„PROIECTUL DE LEGE"] 
 
 Proiectul de lege al tocmelelor venind luni la ordinea zilei, multele idei eronate cari s-au produs în anii din urmă asupra originii 
proprietăţii precum şi a clăcii în România şi pripa reformelor răsărite din aceste erori ne face să ne întoarcem încă o dată la istoria adevărată a 
relaţiunilor vechi dintre proprietatea mare de pământ şi muncă, căci ni se pare că o descriere clară a evoluţiunii unor raporturi atât de necesare e 
adesea esenţială pentru cunoaşterea cestiunii.
Se va zice că reformatorii şi agitatorii, că d. C. A. Rosetti îndeosebi, au voit binele, şi dacă rele sunt, nu sunt a se atribui intenţiilor lui, 
ci împrejurărilor.
Aceasta — o repetăm de atâtea ori — ar putea fi o scuză pentru un om privat, nu este pentru unul public. Greşelele unui om public se 
traduc în nenorociri asupra a milioane de oameni nevinovaţi; mai mult încă: d-sa trebuia să greşească şi să greşească pururea. Neavând un cui în 
ţara aceasta, nici  cuiul  lui Pepelea din poveste, neavând un petic pe toată faţa  pământului  ţării, străin prin origine, dar şi mai străin prin 
apucături şi prin idei, pentru d-sa politica este o pură afacere de invenţie şi de combinaţie, de negustorie de idei şi de principii. Din citire de cărţi 
franţuzeşti şi a priori şi-a croit în minte o serie de principii demagogice, o idee de stat cosmopolită, neistorică şi neromânească , un fel de 
Americă cel puţin, daca nu de-a dreptul Comuna, şi, c-o stăruinţă vrednică de un scop mai bun, au propagat în curs de douăzeci şi cinci de ani 
tot ce i-a trecut prin minte, indiferent daca stătea sau nu în legătură cu starea de cultură, cu stadiul de evoluţiune a statului român.
Care era starea ţării, dreptul ei, înainte de Regulament, căci fără îndoială Regulamentul Organic, făcut din iniţiativa Imperiului despotic 
al ţarilor, a trebuit să fie în opoziţie, în unele părţi măcar, cu ,,bătrânele şi bunele datini" ale ţării precum zicea  Matei Basarab.
Cronicele amânduror ţărilor ne-o spun limpede: ,,La început tot pământul ţării domnesc era" ager publicus , indiviziunea . Acest pământ 
se împarte între ostaşii cuceritori, gentes , moşneni sau răzeşi, între căpitanii lor — boieri — şi restul rămâne pământ domnesc. Moşiile cari se 
dau boierilor li se dau cu privilegiul de-a le coloniza cu ce condiţii vor putea; favoarea cea mai mare pentru colonizări era aceea de-a forma " 
slobozii" (asylum ) — loc în care oameni robiţi, condamnaţi la pedepse, străini, aşezându-se, scăpau de urmărire. Roma chiar a fost la început o 
" slobozie" precum se ştie, căci slobozie însemnează " libertate" 
  Cine se aşeza pe aceste moşii, originea proprietăţii cărora este dania domnească, se aşeza în condiţiile cu cari convenea cu proprietarul 
şi aceste condiţii, îndealtmintrelea cam uniforme peste tot locul, sunt originea clăcii şi a dijmei. Cu desăvârşire aceleaşi raporturi domneau în 
Ardeal şi Ungaria. Şi aci pământul românilor:  Făgăraşul , Maramurăşul , cele opt ţinuturi ale Banatului de Severin, Munţii Apuseni, sunt 
împărţite între ginţile războinice de români aşezate acolo, sunt inalienabile , sunt proprietatea lor. Celălalt pământ, domnesc sau regal, fusese 
dăruit parte la nobili unguri, parte saşilor colonizaţi, parte nobililor români. Dar, ginţile libere înmulţindu-se repede în ţinuturile lor, parte intră 
pe moşiile dăruite nobililor, sub condiţii convenite cu aceştia, parte, nesuferind raporturile bisericeşti din Ardeal şi Ungaria şi mai ales 
presiunile de convertire ale papei, trec munţii şi întemeiază Ţara Românească şi Moldova. Cu prisoasele ginţilor aşezate în ţările noastre se 
colonizează moşiile mari, cu prisoasele ginţilor din câteva ţinuturi ale Ardealului şi Ungariei se colonizează moşiile de colo, şi individualitatea 
etnică a românilor suplantează tot ce întâlneşte în cale şi câştigă, prin muncă, ţări întregi.
Din aceste fapte, dovedite prin sute de documente, se arată, întâi, că românii au fost un popor pururea liber şi că nelibertatea e de-o 
provenienţă foarte târzie. În Ardeal şi în Ţara Românească glebae adscriptio e introdusă, din cauze curat temporare şi de oportunitate, de Mihai 
Viteazul.
 Al doilea, se dovedeşte că era un popor ce respecta dreptul altuia cu sfinţenie. Ieşind din locurile părinteşti, câştigate prin merite 
războinice, şi aşezându-se pe moşia altuia, câştigată tot prin asemenea merite, el transigea în privirea condiţiilor aşezării, păstrându-şi un singur 
lucru caracteristic pentru un popor eroic: libertatea personală. Chiar când ia arma în mână n-o face pentru a cuceri proprietatea nobilului, ci 
pentru a restabili condiţiile primitive cu care s-a aşezat prin liberă tranzacţie
pe acea proprietate.  Crunte şi viteze bătălii au avut ţăranii clăcaşi din Ardeal cu universitatea nobililor şi adeseori izbutesc a-şi revendica 
condiţiile primitive de aşezare .
Raportul privitor la cestiunea agrară adresată de-o comisie ad-hoc lui Barbu Vodă (Ştirbei) spune identic acelaşi lucru, care rezultă din 
întreaga istorie a dreptului român. Proprietarul e liber pe proprietate, ţăranul pe munca sa şi pe averea mobiliară . Aşezarea pe moşii s-a făcut 
prin tranzacţii , păstrându-şi ţăranii deplina libertate personală.
Erau aceste raporturi favorabile ţăranului? Fără îndoială, căci statistica ne-o dovedeşte. De la începutul secolului până la 1864 populaţia 
română creştea repede, după formula lui Malthus, am putea zice, de la 1864 ea începe a scădea şi scade din ce în ce mai repede.
Daca d. C. A. Rosetti şi - însuşeşte meritul de-a fi reformat ţara, vază cu ce preţ a făcut-o. Cu mortalitatea poporului românesc.
Să venim însă şi la Mihai Viteazul, acest om fenomenal prin vitejie şi prin minte, aceasta jertfă tragică a unui mercenar de rând ca 
Basta. Mihai decretează pentru Ardeal şi Ţara Românească glebae adscriptio, vecinătatea, legarea de pământ. Un act nedrept, se va zice, care 
ridica libertatea personală. Dar oare ce zicea Matei Basarab despre tendinţa capitalului bănesc de-a suplanta, prin efectul cametelor , pe vechii 
proprietari prin noi proprietari de origină străină? Noul proprietar— neistoric — putea zice locuitorului: ,,Daca ai dreptul de-a te muta de pe 
pământul meu, am şi eu dreptul de-a te alunga când voi" Mihai răspunde: ,,Tot pământul ţării acesteia la început domnesc a fost; proprietatea 
absolută nu există în zilele mele. Noi, Domnul, ţi-am dat acest pământ, dar ţi l-am dat cu rezerva că-l vei exploata în anume condiţiuni. Aceste 
condiţiuni sunt pozitive după obiceiul pământului : parcelarea în ferme , cu dreptul de dijmă  şi o zi de lucru pe săptămână. Ţie-ţi trebuie 
muncă? Bine. Ţi-o dau. Dar mie-mi trebuie popor, pentru că am de purtat războaie şi nevoie de contribuabili. De aceea 'l leg de pământul tău pe 
acest popor şi, oricât s-ar înmulţi, tu ai să-i dai pământ" 
Ceea ce-i uimitor în documentele noastre vechi şi-ţi umple inima de duioşie şi iubire este profunda naivitate şi bună credinţă de cari 
sunt dictate. Oamenii, poate unde erau de aceeaşi rasă şi înrudiţi fizic şi moraliceşte, nu erau numai cuminţi ci şi binevoitori. În acest aluat nu 
intrase încă drojdiile uliţelor Ţarigradului, cari să-l facă  să fermenteze . Astfel şi măsura lui Mihai Vodă era de-o mare bună - crediţă . În mai 
puţin de 40 de ani populaţia Ţării Româneşti ajunge la două milioane pe atunci, veniturile statului la 200 000 de galbeni; Matei Basarab este 
acela care culege fructele semănate de marele şi nefericitul său predecesor .
Astăzi nu se mai poate o întoarcere la trecut — care la 1848 ar fi fost posibilă poate.
Legea rurală a scos proprietatea de sub vechiul drept public, a şters orice urmă a principiului indiviziunii , precum şi originii de agru 
public. Proprietatea mare şi cea mică sunt azi absolute. Fără îndoială din punct de vedere social şi politic acesta este un progres, încă de aşa 
natură încât o retrogradare să nu mai fie cu putinţă.
Ne îndoim însă că acest progres, în momentul în care s-a realizat, a fost potrivit cu stadiul de evoluţiune al societăţii române.
Daca, la 1848, generaţia de agitatori ar fi fost compusă din oameni serioşi, cunoscători ţării, poporului şi datinelor Lui , nu bonjurişti 
pomadaţi şi frizaţi , daca ar fi fost Tudor şi nu C. A. Rosetti, acesta ar fi căutat îndreptarea în întoarcerea la trecut.
Ars trebuia ,,Regulamentul organic"  ş-aşa, dar trebuia ars în favorul vechilor instituţii româneşti, nu în favorul  bagajului  de idei 
cosmopolite şi a priori ale Revoluţiei Franceze.
Aceasta din urmă a fost o revoluţie a burgheziei, deci cu toate fibrele şi rădăcinile străine de nevoile şi trecutul ţării noastre de plugari şi 
păstori.
[6 martie 1882]
 
[„D. MAIOR ARMĂŞESCU "] 
 
D. maior ArmăŞescu s-a crezut atins prin apreciaţiunile cuprinse într-unul din numerile trecute ale ,,Timpului" asupra incidentului d-lui 
Filibiliu. Ne credem datori a declara că n-am înţeles să atingem prin acest articol susceptibilităţile nimănui şi nici chiar a aproba faptele d-lui 
Filibiliu, după cum s-au prefăcut a crede unele ziare cum e " Românul" Am crezut numai că faptul imputat d-lui Filibiliu nu merită destituirea 
deghizată de care a fost izbit.
[11 martie 1882] 
[„D. C.A. ROSETTI, VENERABILUL"] 
 
D.C.A. Rosetti, venerabilul părinte al democraţiei, pretinde a fi în genere mai conservator decât conservatorii. În adevăr, judecând după 
împrejurarea că d-sa singur cumulează c-o reversibilă fatalitate privilegiile a 2175 boieri de sub Regulament, cată să admitem că în predmetul 
acesta şi întrucât priveşte preţioasa sa persoană, d-sa e nu numai conservator, ci reacţionar chiar, un reacţionar multiplicat cu 2175 de boieri de-
ai Regulamentului.
Întrucât priveşte persoana sa zicem, căci acolo unde începe interesul public, d-sa devine foarte liberal. Când e vorba de-un gheşeft de 
făcut cu străinii, atunci ,,Românul" scutură din mâneci toate argumentele seducătoare ale milioanelor: acolo d. C. A. Rosetti e darnic, e prea 
darnic chiar cu banii visteriei cari pe d-sa nu-l costă nimic. Când e vorba de răscumpărarea unei linii părăginite ca Cernavoda chiustenge , 
atunci C. A. Rosetti se oferă a plăti nu numai costul liniei, ci voieşte să mai capitalizeze şi veniturile actuale, pe cari compania le ia tocmai 
pentru a rambursa acel cost.
Căci în adevăr, iată ce zice ,,Românul" 
 
Linia a fost evaluată cu 13300000 lei. Atâta face.. . din punct de vedere. .. românesc. Dar noi nu cumpărăm numai linia, adaugă c-o prefăcută naivitate 
organul guvernamental.
 
Mai cumpărăm dreptul companiei de-a o esploata 90 de ani. Oare acest drept nu face 1300000 ?
Apoi cumpărăm dreptul de-a ne folosi de portul Constanţa, ceea ce asemenea valorează 2000000.
În fine mai cumpărăm dreptul companiei de-a lua lemne de construcţie din pădurile statului. Oare acest drept nu face parale?
Dar bine, onorabililor, oare asta nu-i socoteala lui Nastratin? Ce fel de negustorie e asta?
Apoi dreptul companiei de-a exploata linia 90 de ani şi de-a se folosi de portul Chiustenge nu constituie tocmai plata actuală a costului 
construcţiunii? Costul construcţiei pe de-o parte, dreptul de esploatare şi de port pe de alta nu formează două sume ce se pot aduna la un loc, ci 
două sume în raport. Daca presupunem că costul liniei de 6000000, iar drepturile amintite echivalează cu X, atunci avem să plătim, nu 6000000 
+ X ci 6000000 = X, adecă ori costul, ori echivalentul veniturilor actuale, menite a restitui acel cost.
Se oferă Sir John bunăoară să zidească o casă pe moşia turcului şi-i zice: ,,Bani nu-ţi cer, fiindcă ştiu că turcul n-are parale. Dar îţi 
zidesc o casă frumoasă şi drept plată cer să am dreptul de-a şedea eu însumi zece ani în casă, să iau lemne din pădurea d-tale de alături şi să 
prind peşte în lacul d-tale.
— Bine, zice turcul, mă 'nvoiesc . Trece un an, casa e gata, în vremea asta vine proprietar românul, moştenitorul turcului, om cu dare de 
mână şi fecior de bani gata.
— Ştii ce? zice sir John românului — plăteşte-mi costul casei şi intră în posesiunea ei. Şi eu m-am săturat să mai şed în ea, şi d-ta ai de 
unde plăti.
Se 'nvoieşte românul, preţuieşte costul construcţiei şi i-l oferă lui sir John.
— Ba nu, zice sir John, nu aşa ne-a fost vorba. Numai costul mi-l plăteşti? D-apoi dreptul meu de-a şedea zece ani în ea, de-a lua lemne 
şi a pescui, unde-l pui? Şi acela trebuie plătit.
— Apoi ori una, ori alta, sir John. Sau îţi plătesc numai costul construcţiei, sau numai dreptul de-a te folosi zece ani de ea. Amândouă 
nu se poate, sir John, c-ar fi colac peste pupăză . Căci drept plată a construcţiei, d-ta te bucuri de dreptul de-a şedea în casă. Sau construcţia ţi-o 
plătesc, sau dreptul de-a şedea în ea.
Ce-am zice asemenea, daca societatea acţionarilor căii ferate Stroussberg ar veni şi ne-ar zice: " Linia costă 260 mil . Suma aceasta ne-
aţi plătit-o. Dar acu vă rog să-mi plătiţi şi dreptul ce-l aveam de-a mă folosi 90 de ani de ea. Capitalizaţi-mi venitul ce-l luam în fiece an de la 
linie" 
Dar — ar răspunde toată lumea — acel venit intra în anuitate. Cu acel venit se plătea costul construcţiei. Dacă-ţi plătesc acest cost, d-ta 
'l plasezi oriunde vrei şi-ţi iei anuitatea dintr-alt loc, dintr - altă întreprindere, nu din aceasta pe care ţi-o răscumpăr .
După mărturisirea " Românului" dreptul companiei de-a esploata linia 90 de ani echivalează cu 1300000, dreptul de-a se folosi de port 
valorează 2000000. Iată dar că noi am avut cuvânt din capul locului. Atâta face linia în realitate: 3300000 lei, adică un capital echivalent cu 
dreptul de esploatare pe 90 de ani şi cu venitul portului. Nici un ban mai mult, nici unul mai puţin.
Dar s-au preţuit lucrările 13 milioane? Să fie preţuitorii sănătoşi, nu de asta e chestia. Cât produc acele preţioase lucrări? Ele produc 
venitul de la 3300000 lei şi nimic mai mult; deci atâta fac.
Cine-a văzut argumentarea de mai sus a ,,Românului" şi-a adus fără îndoială aminte de vestitul întru ale socotelelor, Nastratin.
Timur - lenk , adică Timur cel Şchip (răsbotezat de apuseni în Tamerlan) era contimporan cu Baiazid I şi cu Mircea cel Mare. Se ştie că 
biruinţa lui Timur la Angora asupra lui Baiazid a avut
efectele cele mai bune pentru Ţara Românească, căci în urma ei, Mircea punea şi scotea pe tronul otomanilor la împăraţi după plac. Timur avea 
un hoge caraghioz pe care îl chema Nastratin, identic cu acela ale cărui taclale şi cabazuri le-a cules şi le-a pus în versuri răposatul Anton Pann. 
Oare nu cumva  financiarul  ,,Românului"  în chestia liniei  Cernavoda chiustenge  să fie un  strănepot  al vestitului Nastratin, contimporanul 
caraghioz al unei epoce de mari eroi? În adevăr şi Mircea era Dominus terrarum Dobrodicii. Dristri despotus. Nil cumva Timur [î]i va fi trimis 
în glumă marelui său contimporan, Mircea, pe Nastratin ca pe vremea aceea să-i reguleze Dobrogea? Nu cumva să fi rămas de-atunci o 
fatalitate istorică ca socotelile ce privesc Dobrogea tot Nastratin să le facă?
[12 martie 1882]
 
[,,BABELE AU TRECUT"] 
 
Babele au trecut. Ca să dezmintă tradiţiunea populară, care le aruncă în spinare toate intemperiile începutului Lui Marte, ele s-au făcut 
amabile estimp, au cumpărat soarele şi elementele, s-au îmbrăcat în haine de primăvară, şi-au pus ghiocei şi viorele la ureche şi, cu surâsul pe 
buze, au poftit lumea la plimbare zicându-i: Ia uitaţi-vă cât suntem de frumoase! Lumea, neîncrezătoare la început, a prins curagiul încetul cu 
încetul şi, în locul blestemelor ce le adresa altădată, le-a acoperit de binecuvântări .
— Giaba, nu mai sunt babe! ne zicea triumfătoare o cucoană bătrână, căreia - i făceam complimente pentru frumuseţe maltenabilă a 
timpului. Orişicine poate recunoaşte adevărul acestei afirmări, privind mai cu seamă părul negru şi peliţa lucie a Doamnei X ..., care reuşeşte să 
ascundă aşa de bine, graţie cosmeticurilor , unguentelor şi apelor farmaceutice de tot felul, cei şaptezeci ani ce numără până acum.
• 
Cu toată voioşia timpului, cronica are să înregistreze încă un caz de sinucidere, din fericire neizbutită . Un biet servitor anume Tudor 
Orzaru , hotărâ să părăsească această vale de lacrime, cum zic poeţii, şi-a ales o cracă de arbor într-una din aleile Şoselei şi, punându-şi 
ştreangul de gât, a încercat să zică: Adio, lume!... El începuse deja să se legene cu melancolie în aer ,,ca o trestie bătută de vânt" cum se 
exprima un procuror cu idei poetice într-un raport devenit celebru printre camarazii săi, când mâna generoasă a unui grădinar veni să taie firul 
fatal care-l ţinea suspendat deasupra eternităţei şi-l readuse la viaţă. Văzându-se iar pe pământ, Tudor deschise ochii, se pipăi bine ca să se 
convingă că trăieşte încă şi, făcându-şi cruce, jură din toată inima că n-are să mai reînceapă. Căci, poetul a zis-o de mult:
Iubesc şi-mi place viaţa,
Deşi 's nefericit!
• 
Nu era de ajuns cele două colosale catastrofe de la Nizza şi din Viena; un nou sinistru a venit să sporească numărul incendielor de 
teatre. Palatul de Cristal din Marsilia a ars cu desăvârşire şi cât p-aci era să-l urmeze şi teatrul imperial din Sant-Petersburg. S-a observat cu 
drept cuvânt că de aci înainte, oricine se va decide să asiste la vreun spectacol, să-şi facă mai întâi testamentul şi să se grijească , daca va - crede 
în Christos, ca să fie gata pentru orice întâmplare.
Daca, în străinătate, ard teatrele, la noi, vai! flăcările incendiului consumă oraşe şi târguri întregi. Sute de familii au rămas pe drumuri. 
Se pare că focul Sodomei şi al Gomorei s-au abătut asupra ţărei spre a o pustii. Târgul Fălciului , Târgul Neamţului, Târgul Cucului, focul din 
Brăila şi mai ştim noi câte altele! Suntem ispitiţi a crede că aceste sinistre consecutive, cari au răspândit groaza şi mizeria în atâtea localităţi 
prospere , sunt opera vreunor mâini criminale. E cu neputinţă ca hazardul singur să cauzeze în acelaşi timp atâtea nenorociri.
Oricum ar fi, niciodată caritatea publică n-a avut o ocaziune mai dureroasă de a se manifesta. Să dea şi mic şi mare, căci suferinţa e la 
culme! Până ce comitetul ,,Presei" deja constituit, va putea să funcţioneze, să se organizeze în grabă liste de subscrieri, căci ajutoarele trebuie să 
fie grabnice spre a fi de vreun folos.                     
În ceea ce ne priveşte, redacţiunea ,,Timpului" are deja deschise asemenea liste şi va publica imediat numele oricărui generos donator .
Scenele de jale de cari vorbirăm nu împiedică scandalurile bucureştene de a se produce. Nu putem rezista plăcerei de a comunica 
cititorilor noştri următoarea întâmplare care face de două zile să râdă cu hohot saloanele capitalei. E vorba de o păruială în regulă între două 
femei celebre prin luxul lor. Nu vom imprima numele în speranţa că fiecine va ghici despre cine vorbim.
Frumosul Adonis e iubit cu pasiune de Doamna X... al cărei nume sonor poartă bonetul frigian... Însă Adonis are un caracter foarte 
sburdalnic şi-i place să imiteze fluturul zburând din floare în floare. Doamna X…, simţind că amantul său o înşală cu una din prietenele ei cele 
mai intime, prietenă foarte cunoscută în Bucureşti prin pieptul său de cauciuc şi prin toaletele-i zgomotoase, s-a decis să-i surprindă în flagrant 
delict. În acest scop s-a pus la pândă şi a aflat că culpabilii îşi daseră întâlnire alaltăieri într-un otel depărtat din capitală.
La ora indicată, pe când amanţii se pregăteau să-şi dea probe elocvente de amor, doamna X. . ., ca Nemesis, zeitatea răzbunărei, 
năvăleşte în cameră şi, nici una nici două, apucă de coade pe infidela amică. Vai! coadele erau false şi-i rămân în mâini. Furioasă, vindicativa 
amantă o apucă de gât spre a o sugruma şi-i zgârie obrazul cu unghiile-i formidabile, cu rizicul de a-i scoate ochii.
În acest timp, Adonisul, profitând de învălmăşeală, o şterge repede din cameră, cu capul gol şi cu îmbrăcămintea în dezordine, se suie 
într-o birjă şi dispare.
Cu mare greutate servitorii otelului au putut scoate pe infortunata femeie din ghearele teribilei sale antagoniste.
De două zile, această victimă a amorului n-a apărut pe şosea. Gurele rele afirmă că-i va trebui mai bine de o lună pentru ca figura ei să-
şi poată lua aspectul obicinuit.
O amor, tu ai pierdut Troia!
Fantasio
[14 martie 1882]
 
[„NEFIIND DE IERI DE ALALTĂIERI"] 
 
Nefiind de ieri de alaltăieri, e de neînţeles de ce entuziasmul factice şi de paradă nu mai prinde rădăcină, de ce zile a căror însemnătate 
s-a exagerat acum un an trec azi nesărbătorite ca cele de rând şi de lucru.
Ieri a fost în adevăr aniversara proclamării regatului. Ea a trecut modestă, în vârful picioarelor, ca şi când ar fi voit să nu scoale din 
somn pe soră - sa , cestiunea Dunării. Şi românii au lăsat-o să treacă ca şi când n-ar fi fost niciodată, ca şi când nu acum un an ar fi fost 
perindarea alaiului care se 'ncepea cu istoria românilor de la Decebal pân la cei din urmă Basarabi, dar se 'ncheia vai! cu lungul, aproape 
nesfârşitul şir al societăţilor ovreeşti, într-un mod pe cât de ominos pe atât de puţin cuvenit. Parcă ne-ar fi spus imigraţiunea ,,Treceţi voi 
înainte, cu Basarabii voştri cu tot, căci aparţineţi trecutului: noi venim în urmă, căci al nostru e viitorul şi... republica. Regişorii Moldovei şi ai 
Ţării Româneşti? Basarabi şi Muşatini? Ce sunt toţi aceştia pentru noi, ce ne pasă cine au fost sau cum au trăit? Ce ne pasă nouă de sângele 
vărsat în şiroaie cu care e udat orice palmă a acestui pământ? Moşiile voastre voim s-avem dreptul de-a le cumpăra noi, noii români, românii " 
Românului" ; restul e o lungă poveste care nu ne priveşte întru nimic .
şi 'ntr-adevăr de ce reamintirea acelei zile să mai fi fost sărbătorită ca-n rândul trecut, când aproape toţi simt ce intimă legătură a fost 
între ea şi cestiunea, până azi pendentă, a Dunării. De pe atunci se zicea încă că pentru noua poreclă a ţării noastre, îndealtmintrelea vechi şi 
cinstite, unul din generoşii vecini ceruse o compensaţie reală în concesiuni pe valea Dunării şi că strălucirea purpurei fusese destul de 
ademenitoare pentru o seamă de oameni politici spre a-i îndupleca să facă făgăduinţi de natură a dezbrăca noua regalitate de drepturi suverane, 
pentru a o îmbrăca în petece de samur. În adevăr se mai editase într-un rând ,,Arta diplomatică" a marelui om de stat, când pentru onoarea de-a 
încheia o convenţie cu ministrul austriac se sacrificaseră interesele reale, economice ale ţării pe zece ani înainte; a doua ediţie a acelei arte 
diplomatice apărea in folio şi consista în a schimba cu dibăcie suveranitatea pe Dunăre pe-un titlu. N-ar mai rămânea decât să ne proclamăm şi 
împărăţie, în schimb cu România întreagă, păstrându-ne pentru rezidarea mărimii noastre împărăteşti nemăsuratele întindere ale Fefeleiului.
Fraza ne omoară pe noi, aparenţele în locul fondului, în locul adevărului. Adevărata regalitate ar consista în onestitate politică, căci 
onestitatea deprinderilor şi vederilor e caracteristică pentru
monarhii întemeiate; pe când şiretlicul, amăgirea maselor cu vorbe, malonestitatea politică sunt atribute ale demagogiei pe de-o parte, ale 
despotismului pe de alta. Sub monarhia adevărată nu se aruncă în apă două milioane pentru un chei ca al Brăilei; nu are nimenea curajul de-a 
propune răscumpărarea liniei Cernavoda—Chiustenge; nu se fac biurouri de împământenire în Adunare, unde tuns, ras [î]l trece pe ovrei între 
cetăţenii statului român pentru parale ; nu se jefoaie visteria şi publicul cu lefuri ad-hoc de câte 40 000 fr. create pentru patrioţi improvizaţi din 
advocaţi fără pricini şi sabiuţe ignorante în directori de bancă şi drum de fier; nu se cumulează câte zece funcţii pe căciulă. lată ceea ce nu se 
face sub regalitatea adevărată, pentru că nu îngăduie monarhul să se despoaie poporul său fără a i se da în schimb vreo compensaţie materială 
sau morală din partea cavalerilor de industrie.
Cine are deci dreptate e tot d. C. A. Rosetti care zice în Cameră: ,,Ce-mi pasă de forma monarhică, daca trăim sub republică" Şi sub 
republică trăim, anume sub cea mai rea din formele republicei, când nu domnesc nici Pisistratizii cei iubitori de adevăr şi de arte, nici medicii 
cei generoşi şi mari, nici patricii Romei, ai Veneţiei, ai Olandei, ci plebea ... plebea în senzul cel mai rău al cuvântului, adunăturile fără trecut şi 
fără tradiţie din câteşipatru unghiurile lumii; căci acel care e cu totul înlăturat de la conducerea acestei ţări şi suplantat prin această plebe este 
poporul românesc însuşi, adevăratul popor românesc de rasă, gens Quiritium .
Şi de-aceea lucrurile nu pot merge bine, nici pot provoca entuziasmul popular. Surogatul frazei roşie substituit patriotismului adevărat 
îşi arată pretutindenea arama; pentru popularitate şi menţinere la putere sacrifică interesele vitale şi lipseşte chiar forma cea mai serioasă de 
guvernământ, cea monarhică, de încrederea pe care cată s-o inspire unei naţiuni. În adevăr, ce suveranitate se poate numi aceea când contele 
Wolkenstein cutreieră Europa în dragă voie pentru a pune la cale ţărmurii noştri şi apele noastre — de nobis sine nobis — şi nu află în drumul 
lui decât escelenţe neoplatonice a la Pherekydes sau transparente ca nimicnicia, ca autorul vestitelor scuze, ridicate la patrat? Contele poate în 
adevăr să urmărească, fără ştirea noastră, realizarea făgăduinţelor făcute în schimbul poreclei regatului. Iluzia serbărilor au trecut de-un an de 
zile ca efectele unei trecătoare ameţeli; permanentă însă se arată în fundul scenei paguba, se arată cucerirea Dunării pe care puternica vecină o 
urmăreşte cu stăruinţă.
[16 martie 1882]
 
[„LA REFLECŢIUNILE NOASTRE"] 
 
La reflecţiunile noastre asupra cazului d-lui Filibiliu, profesorul permutat prin hotărâre a consiliului, la Focşani, pentru că într-un 
moment de nerăbdare a lovit — desigur nu ca pedeapsă corporală — pe un elev repetent, ,,Pseudo - românul " ne-a răspuns cu două articole 
pline de insinuaţiuni şi, se 'nţelege , ne-a substituit, ca de obicei, idei pe cari nu le-am enunţat şi nu le-am avut niciodată.
Ceea ce am voit să zicem şi repetăm acum este ca să nu se dea prea mare gravitate unor nimicuri. Voltaire spune într-un loc ,,l'homme 
est l'animal méchant par excellense " şi ceea ce omul este, cel păţit, trecut prin suferinţi şi devenit simţitor, e cu atât mai mult copilul care nu 
are conştiinţă deplină despre necazul ce ni-l poate pricinui . Unii, fără a fi răi, sunt răutăcioşi şi încăpăţânaţi , la mulţi mijloacele de cari dispune 
pedagogia rămân cu totul nefolositoare şi oricât am admite că profesorii sunt, conform proverbului latin, oameni osândiţi de zei la chinuri, nu 
putem aştepta de la ei ca, faţă cu îndărătnicia sau cu rezultatele unei rele creşteri de familie, să rămâie totdauna în echilibru.
Nu admitem nici bătaia, nici pălmuirea în şcoale, nu pentru cuvintele democratice sau politice pe cari le citează " Românul" ci pur şi 
simplu pentru că puţinele noţiuni de psicologie şi de pedagogie câte au ajuns pân - acuma să se formuleze exact ne-au dovedit inutilitatea 
acestor mijloace de îndreptare. Deci nu ca mijloc pedagogic am considerat ceea ce-a făcut d. Filibiliu, ci ca o eroare care n-are gravitatea ce i-o 
atribuie ,,Românul" 
Am găsit aşadar că pedeapsa disciplinară aplicată profesorului e exagerată, cu totul în dispoporţie cu eroarea comisă, că tot cazul nu 
merita importanţa ce i se dă din cauze ce le ignorăm, dar cari trebuie să fie străine interesului şcoalei. O admoniţiune verbală din partea 
autorităţii şcolare ar fi fost, după a noastră părere, îndeajuns.
Din aceste consideraţii ale noastre  "  Românul"  deduce că cerem  ca bătaia să se reguleze în şcoale în mod oficial, că cerem ca 
învăţătorii să pălmuiască , dar să-şi spele mâna pentru c-a atins pe copilul mojicului .
,,Românul" îşi permite, cu acea rară doză de aroganţă care-i e proprie, să ne atribuie idei pe cari nu le-am emis niciodată, ba nici nu le-
am putut emite.
Copilul mojicului n-are nevoie de bătaie. O ştim din experienţă că nici un elev nu e mai ascultător , mai harnic, mai în bună orânduială 
în toate ale lui decât copilul ţăranului. Acesta îşi îndrăgeşte învăţătorul şi-i intră în voie. Daca vrounul dintre ei e îndărătnic, departe de-a 
corumpe el clasa, clasa 'l îndreptează pe el. Profesorul n-ar avea decât să se plângă de-un elev către clasă pentru ca copiii de ţărani, constituiţi în 
mică republică, să-i dea celui rău şi singuri, din proprie iniţiativă, bani pe miere şi să-l facă om. Aceasta o poate spune oricine din experienţă.
În oraşe e altceva. Aci copiii trăiesc uneori în împrejurări produse de amestecul nostru de  pseudo - civilizaţie  şi de  orientalism  , 
necunoscute în sat, împrejurări ce le viciază instinctele; aci copiii au uneori ocazia de - a - şi număra taţii ori mumele consecutive ca merele; aci 
se află părinţi cari dau fetelor sfatul să cocheteze , băieţilor sfatul să nu spuie adevărul, sau alte lucruri de aceste cari au— chic .
Sunt oameni în oraşe a căror viaţă e un şir de destrăbălări în care sunt atraşi şi copiii; sunt copii cari în viaţă-le n-au fost naivi, cari din 
părinţi degeneraţi moraliceşte s-au născut bătrâni. Când te uiţi în ochii clari şi naivi ai copilului de ţăran îţi aduce aminte de ochii celor doi 
îngeri de sub Madonna Sixtina a lui Rafael; dar în oraşe vezi uneori ochi de copii cu clipirea ascuţită, vicleană şi rea cari dovedesc că sufletele 
acestor mici şi de plâns fiinţe e pângărit de instincte nepotrivite vârstei lor.
Cine se interesează de deosebirea aceasta n-ar avea decât să viziteze o şcoală normală, populată de copii de ţăran şi s-o compare cu 
elevii unui liceu, populat de orăşeni.
Aşadar înc-o dată: nu băiaia cerem în şcoală, nici vom cere - o vreodată. Ceea ce trebuie să exigem în interesul disciplinei este însă ca 
elevi ce, prin proprie vină, sunt în stare a scoate din fire pe un profesor oricât de liniştit, să nu umble reclamând pe la ministeriu şi să nu erige 
cauza lor în cauză celebră.
Tot de această opinie au fost juriul de profesori cari au judecat cazul d-lui Filibiliu, precum şi corpul profesoral din Bucureşti. O petiţie 
acoperită de semnăturile a o sumă de profesori, între cari întâmpinăm numele cele mai cunoscute ale corpului didactic din România, precum St. 
C. Mihăilescu, Angel Dimitrescu, G. Dem. Teodorescu , Dim. Aug. Laurian, Ir . Circa, Dr. Barbu Constantinescu, I. Manliu ş. a., relevă d-lui 
ministru al instrucţiunii împrejurarea ,,că pentru întâia dată se iveşte cazul ca un învăţător pe care judecătorii săi legali (juriul) îl achită , căruia 
dânşii nu-i dau nici o penalitate , să fie cu toate acestea pedepsit, prin înlăturarea sentenţei, şi pedepsit atât de grav cu o permutare care e o 
destituire mascată. — Când o asemenea permutare se face pentru că zelosul profesor a voit să aducă la ascultare pe un elev neastâmpărat , 
aceasta însemnează a slăbi cu totul disciplina în şcoală, a anihila prestigiul şi autoritatea oricărui învăţător" 
Iată dar de ce e vorba. Degeaba ,,Românul încalică calul de bătaie al demnităţii omeneşti ş.a.m.d. Demnitatea cere ca cineva să aibă 
conştiinţă de răul ce-l pricinuieşte şi de necazul ce-l face altuia, ceea ce la copii nu se află. Năzbutiile ce le fac uneori le fac fără a cunoaşte 
importanţa lor şi daca, în această privire, sunt uneori espuşi a purta urmările cam involuntare şi neplăcute ale neascultării sau ale neastâmpărului 
lor, nu e cuvânt ca să se facă numaidecât gaură în cer, ca cele două virtuţi de iască ale adunărilor, P. G. din Senat şi P. G. din Adunare, să se 
aprinză, ca presă, ministeriu şi legislaţiune să se 'nfioare ca frunzele codrului la suflare de vânt.
E un nimic, o escitaţie involuntară şi momentană, de care mai totdauna profesorului [î]i pare cu mult mai rău decât elevului, ceva ce se 
esplică lesne şi trebuie trecut cu vederea, după ce se va fi făcut o remonstrare verbală din partea autorităţii şcolare.
[18 martie 1882]
 
[„ODATĂ APUCÂND"] 
 
Odată apucând pe clina unor reforme cari nu ţin seamă nici de datina ţării, nici de aptitudinile poporului, nici de trecut, desigur că onor. 
d. C. A. Rosetti şi compania sa politică nu se vor opri numai la regularea tocmelelor agricole, ci vor încerca să răstoarne totul cu susu 'n jos, 
pentru a ara pământul istoriei române în toate direcţiunile, să nu rămâie nici sâmbure, nici rădăcină din ideile trecutului, pentru ca brazda să fie 
îndestul de înfoiată şi moale să primească în ea sămânţa nouălor idei... ale republicei.
Se ştie că toate cele în ţara aceasta sunt pentru onor. tagmă, nu lucruri ce-au raţiunea lor de-a fi în chiar natura statului şi a poporului, ci 
afaceri de combinaţii timporare şi de expedient. Chiar coroana Regelui nu este forma consacrată a existenţei politice a poporului românesc din 
suta a treisprezecea începând, nu este coroana Basarabilor pe fruntea unui dinast european — ci un mijloc de menţinere la putere a partidului 
roşu, căci d. C. A. Rosetti declară că e— ,,republican" şi că e treaba copiilor săi de-a ,,realiza republica" Coroana există, pentru că onor. părinte 
ale democraţiei o îngăduie să existe şi o îngăduie pentru că sub eticheta monarhică " trăim în realitate în republică" 
Dar dacă însuşi felul nostru de-a fi, chipul de existenţă tradiţional şi monarhic al statului român, e numai o chestie de timp şi 
oportunitate, cum o fi privind onor. tagmă patriotică celelalte instituţii ale ţării? Magistratura? Cu toate opiniile clare şi esprese ale ţării şi ale 
organelor ei judecătoreşti, tagma voieşte eligibilitatea ei şi proiectul în cestiune e şi depus pe biroul Camerei. Un proiect voluminos , plin de 
cârciocuri , menit a face din justiţie unealta de ocară a partidului roşu, o sclavă a patimelor momentane, o îngăduitoare a apetiturilor, o creaţiune 
a stării timporare de corupţie.
Împărţirea ţării în plaiuri şi ocoale? Un alt proiect de lege şterge cincizeci de plaiuri c-o singură trăsătură de condei. Dar multe din 
aceste au istoria lor proprie ; unele ascund începuturile legendare ale statului român, unele sunt leagănul vechilor şi nouălor noastre oştiri 
teritoriale şi a eroilor? Ce 'nsenmează toate acestea în ochii unor oameni pentru care România e numai din întâmplare o patrie, cărora formele ei 
moştenite nu vorbesc în nici o limbă şi nu au nici un înţeles?
Biserica? Creaţiunea aceasta eminamente naţională a unui  Iuga  Vodă, carele la a. 1399 încă o face neatârnată de orice  ierarhie 
bisericească sau lumească, biserica Lui Mateiu Basarab şi a lui Varlaam, maica spirituală a neamului românesc, care a născut unitatea limbei şi 
unitatea etnică a poporului, ea care domneşte puternică dincolo de graniţele noastre şi e azilul de mântuire naţională în ţări unde românul nu are 
stat, ce va deveni ea în mâna tagmei patriotice? Un instrument politic. Un alt proiect de lege voieşte a introduce în Sinoade pe onor. Sihleanu, 
pe liberi cugetători şi pe atei; tinda templului devine un teatru pentru advocaţi fără pricini şi banul roşu al văduvei, o fisă pentru jucători de 
cărţi.
 E asemenea vorba ca în locul votului pe colegii să se introducă în mod clandestin sufrajul universal, vorba ca voturile tuturor să fie 
egale, indiferent fiind de unde-i, cine-i, ce are ori ce ştie fiecare. În locul teoriei de " român şi român" se erige teoria de ,,om şi om" în materie 
electorală, care realizându-se va pune majoritatea în mâna imigraţiunii, încât noi înşine să ajungem poate să fim consideraţi ca străini în ţara 
noastră strămoşească.
Iată pe scurt tendinţele viitoare ale partidului roşu. Patria un otel, poporul o amestecătură, biserica un teatru pentru politiciani, ţara teren 
de esploatare pentru străini, viaţa noastră publică o ocazie pentru  ilustrarea şi ridicarea în sus a imigraţiunii din câteşipatru unghiurile lumii.
Şi toate le îngăduim noi, o ţară de oameni, îngăduim ca un venetic să se atingă de tot ce constituie trecutul nostru ~ de tot ce e menit a 
mănţine caracterul şi unitatea poporului nostru.
[20 martie 1882]
 
[„ÎN ŞEDINŢA SENATULUI DE LA 16 MARTIE"] 
 
În şedinţa Senatului de la 16 martie d. ministru de finanţe a adus în discuţiune un proiect care-l autorizează a împrumuta de la Casa de 
Depuneri un maximum de 2000000 Iei noi pentru a cumpăra porumb şi a veni în ajutorul sătenilor din judeţele unde recolta a fost rea în an 
agricol 1881.                                           
Aprobăm fără îndoială proiectul, căci aceasta este la urma urmelor esenţa statului: a pune puterea şi sucursul colectivităţii naţionale în 
serviciul cetăţeanului sau a grupului de cetăţeni, pe cari intemperia , nedreptatea altuia ori alte împrejurări sunt pe cale de a-i nimici.
În privirea aceasta nu încape discuţie şi în contra proiectului de lege îndeosebi nu e nimic de zis. Senatul l-a admis chiar cu unanimitate.
Dar s-a relevat în Senat atât din partea d-nului Teodor Rosetti cât şi din partea d-nului F . Grădişteanu că asemenea proiecte de legi, 
desigur folositoare pentru moment, sunt numai nişte paliative timporare în contra unor cauze prea generale, prea periodice pentru ca să ajute 
tocmai mult populaţiunilor noastre din sate.
Ţara noastră, cu pământul ei în mare parte aluvial şi sub o climă nestatornică, e în adevăr de-o rodire fenomenală — însă, ca toate ţările 
roditoare, ea e supusă unei iregularităţi constante a producţiunii. Hanovera; nisipelniţa sfântului imperiu germanic, Prusia; Polonia au o rodire 
mare ori de mijloc, însă regulată. Şi ploile torenţiale ori putrede sunt rare şi seceta asemenea. În genere se poate calcula de mai nainte 
producţiunea şi rizicul semănătorului e mic; Dumnezeu nu-i dă poate mult, însă în orice caz [î]i dă deajuns , [î]i dă cam atât sau ceva peste atât 
cât prevăzuse el însuşi c-o să culeagă.
Din cauza iregularităţii producţiunii la noi, poporul nostru din vremile vechi încă şi-au ales de hrană nişte plante, a căror rodire e relativ 
mai sigură decât a grâului; în vechime meiul, în timpul din urmă porumbul. Până azi încă păstrăm indicaţia mierticului de mei ce se împărţea la 
crucea de voinici în vremea lui Mircea, căci patru voinici de rând formau o cruce, de unde până azi a rămas vorba populară ,,un voinic cât patru 
ori o cruce de voinic" Hrana originară cată să fi fost grâul, dar a fost suplantat tocmai prin natura climatică a ţării, tocmai prin iregularitatea 
producţiunii.
Astfel ingeniul poporului s-a luptat în contra climei cu două plante; mai târziu s-a luptat cu pătulele de rezervă cari, la 1864, au fost 
desfiinţate.
Recoltele rele de porumb sau se repetă peste toată ţara din patru în patru ani, sau sunt locale şi apasă mai cu seamă unele judeţe. Lipsiţi 
printr-o rea recoltă de hrană zilnică a lor şi a familiei, ţăranii sunt siliţi să se împrumute fie cu bucate, fie cu bani, fie că n-au avut rod, fie pentru 
că nu le-au ajuns cum zic ei ,,din porumb în porumb " adică de la recolta trecută până la cea viitoare şi, în acest chip, încap adesea în mari nevoi.
Se ştie că românul nu cerşeşte , nici a cerşit vrodată. Chiar ,,breasla cerşetorilor " cunoscută în secolii trecuţi era compusă din ţigani şi 
din alţi venetici. Prea cu greu se atingea asemenea de lucrul altuia, esceptând — fie spus în parantez — slăbiciunea lui pentru cai; şi chiar daca 
în timp de rele recolte furturile sunt mai dese, în orice caz n-au a face cu mulţimea crimelor ce se 'ntâmplă la crize analoge în alte ţări. Silit deci 
să se împrumute în condiţii uneori foarte oneroase, cari atârnă de natura, adesea de provenienţa creditorului, încape în datorii, cari la rândul lor, 
întreţesându-se cu nevoi nouă, nasc alte datorii, până ce nu-şi mai vede capul de ele şi se lahămăţeşte , se dezgustă de lucru şi de viaţă, uneori îşi 
ia lumea-n cap, lăsându-şi Ogorul pârloagă , via paragină şi casa pustie. Nu toţi sunt aşa — dar poate a patra parte a populaţiunii din orice sat 
cată a fi apărată de-un guvern prevăzător în contra propriei sale neprevederi şi a incuriei economice. Gustul de-a strânge bani albi pentru zile 
negre asemenea nu se află la toţi ţăranii; incuria, trăirea de pe-o zi pe alta e, din nenorocire, încă un semn caracteristic pentru o seamă de oameni 
de la ţară. Zicem din nenorocire pentru că urmările sunt adeseori foarte rele. În sine această incurie corespunde c-o calitate a românului, cu 
caracterul lui senin şi vesel. Dar această calitate, care e pe de altă parte întunecată de propria ei umbră, de neprevederea economică, nu trebuie 
să devie o piedică constantă pentru dezvoltarea lui, un mijloc de a-l esploata, de a-l face să se înomolească în datorii. Fără a-i dărui ceva şi fără 
a-i impune prea mari sacrificii, să nu fie oare cu putinţă de-a găsi un mijloc care să-l prezerve în contra propriei lui neprevederi? În adevăr 
administraţia veche găsise acest mijloc, ea mai cu binele, mai cu zorul , îndemna pe locuitor, când avea recolta bună, să puie ceva la o parte 
pentru zilele rele. Astfel ţăranul nu era în poziţia de-a face datorii, ci trăia dintr-o economie, făcută cam cu de-a sila, însă anii grei şi zilele negre 
treceau fără ca să-i micşoreze sau să-i nimicească chiar poziţiunea lui economică. Dar se va 'ndatora cătră stat, dar cătră proprietar sau arendaş, 
dar cătră consăteni uzurari poate, lucrul rămâne acelaşi: se 'ndatorează şi trebuie neapărat să plătească, ceea ce şi face, adeseori însă în condiţii 
foarte oneroase.
Va să zică atât introducerea meiului şi a porumbului ca alimente, cât şi magazinele de rezervă au fost mijloace întrebuinţate în contra 
iregularităţii producţiunii ţării, o iregularitate constantă, periodică ca însăşi natura brazdei şi a climei. Ele au fost asemenea mijloace îndreptate 
în contra unui rău psicologic, incuria răsărită din aceleaşi cauze climatice. În adevăr o climă care-şi râde de prevederea omului, care promite 
zâmbind un an bun şi te surprinde c-o recoltă rea, care azi te îmbogăţeşte , mâine te aduce în sapă de lemn, e un mare inamic al prevederii şi al 
muncii liniştite şi sigure; ea imprimă producţiunii şi câştigului caracterul de incurie şi de uşurinţă pe care-l dă jocul de hazard.
E vorba dar de-a se afla în contra unui rău permanent un remediu permanent, căci subvenirile din partea statului, din buget, ni se par un 
paliativ de prea mică şi prea locală însemnătate. D. V. Boerescu a propus a se combate seceta prin irigaţiuni. Oricât de amici ai irigaţiunilor am 
fi, ele sunt rezultatul unei temeinice dezvoltări raţionale ale agriculturii şi nu pot veni decât gradat, cu timpul, şi mai ales ridicându-se cu mult 
nivelul cunoştinţelor tehnice ale populaţiunilor noastre. Deocamdată suntem avizaţi la cultura tradiţională, deci şi la unele neajunsuri ale ei.
La întâmpinarea d-lui ministru de finanţe că legile s-ar opune la o muncă silită, ca facerea pătulelor de rezervă etc., avem onoare a 
răspunde acestui improvizat om de stat că nu oamenii se chinuiesc în favorul legilor ci legile se fac pentru oameni, pentru bunul lor trai şi pentru 
siguranţa lor.
Atâta măcar ar trebui să ştie un creştin care pretinde a da consilii regelui său şi ţării sale.
Ar rămânea în adevăr a se alege între două mijloace: casele de economie şi pătulele de rezervă. Noi credem în superioritatea absolută a 
celui din urmă mijloc, care nici măcar nu esclude pe cel dentăi, căci se pot şi unele şi altele.
Cu banii din casa de economii nu se pot cumpăra producte decât pe preţul curent — urcat în vreme de lipsă. Pe când din pătule ţăranul 
îşi ia porumbul cu preţul cel mai mic posibil, cu acela care l-a avut porumbul în anul de bielşug, în care-a fost pus în pătul. Obiecţiunea că s-ar 
fi comis abuzuri în trecut cu, pătulele nu e de nici o valoare. Abuzuri s-au făcut totdauna în toate celea şi în toate ţările. Daca abuzurile de cari e 
susceptibilă o reformă ar împiedeca realizarea ei nici o îmbunătăţire nu s-ar mai face pe faţa pământului .
[21 martie 1882]
 
[„AM DESCRIS PÂN' ACUM "] 
 
Am descris pân' acum noua industrie lucrativă descoperită de patrioţi, industria plenipotenţiarilor însărcinaţi cu mânarea gândacilor la 
adăpătoare .
O altă industrie foarte periculoasă se răspândeşte însă în ţară, de natură a falsifica şi a viţia toată viaţa noastră publică. Un patriot, 
bunăoară, n-are nimic, dar absolut nimic decât focul de-a trăi pentru şi de la patrie.  Căscioara lui ? Stelele privesc de-a dreptul în umbra 
singurătăţii patriotice şi câte-un câine slab de-l răstoarnă vântul păzeşte ceea ce nimeni n-are de gând să ia. Cu toate acestea consiliul comunal, 
compus din coreligionari politici, [î]l trece pe patriot în colegiul I. Toate listele electorale din ţară sunt pline de asemenea amăgitori, cari, trecuţi 
odată în lista colegiului I, îşi speculează votul ba cerând slujbe pentru rude, ba locuri în internatele statului. Astfel slujbele se dau la idioţi; 
stipendiile şi locurile din internate, menite pentru copiii de talent ai poporului, se dau adesea unor stârpituri din care nici dascăl, nici şcoală nu 
poate alege nimic. Aceşti speculanţi ai unui drept pe care nu-l au sunt numeroşi. Degeaba cetăţenii ar contesta înscrierea lor la primărie. 
Primăria nu judecă cazurile, lasă să treacă termenele de apel la tribunal şi de recurs în casaţie, patrioţii rămân buni înscrişi în lista colegiului I şi 
contestatorii avizaţi la calendele grece. Aceşti oameni — între cari dr. Râmniceanu bunăoară, căruia votul în colegiul I [î]i importă cumulul a 5, 
6 funcţii plătite — sunt cei mai aprigi agenţi electorali ai guvernului, ba contestă ei la rândul lor înscrierea unor cetăţeni cari au dreptul 
învederat de-a figura în listele colegiului I. Două cazuri de asemenea natură s-a relevat de către d. Teodor Rosetti în Senat, Ele s-au petrecut cu 
conivenţa consiliului comunal din Vaslui. D. ministru a promis îndreptare, dar promisiunea aceasta va împlini-o credem la Sfântu - aşteaptă . 
Ce-ar însemna în adevăr roşii în ţară fără aceşti oameni introduşi pe furiş şi în mod fraudulos în colegiile cele mai importante, de oameni 
neatârnaţi , cu scopul anume de-a altera şi falsifica opinia şi votul acestor colegii asupra actelor guvernului ?
[24 martie 1882]
 
[„ÎN SEARA DE 30 MARTIE"] 
 
În seara de 30 martie procurorul general al Consiliului de Război din Chiev a fost ucis pe bulevard c-o descărcătură de revolver. Ucigaşul a fost 
arestat,
 
adaogă telegrama. E aproape indiferent a şti daca ucigaşul a fost sau nu arestat, precum e indiferent de-a se şti cum [î]l cheamă. Numele 
lui, ar zice Biblia, e ,,legiune" 
De un şir de ani Rusia e frământată de-o mişcare întinsă şi surdă care ameninţă a surpa statul din temelii şi-a pune " nimicul" în locul 
lui. E în natura statelor despotice ca sa fie totdauna lângă marginea prăpastiei , căci despotismul şi demagogia sunt două vlăstare ale unui şi 
aceluiaşi
principiu, a egalizării condiţiilor sociale. Într-o aglomeraţiune atât de inorganică de popoare şi de regiuni, lipite la un loc de puterea oamenilor, 
nu de puterea lucrurilor, despotismul, care nu îngăduie alte legături între oameni decât puţinele care-i convin lui, [î]l sileşte pe fiecare de-a se 
restrânge în el însuşi şi de-a vedea numai de interese materiale. Luându-li-se cetăţenilor orice patimă comună, orice trebuinţă mutuală , orice 
necesitate de-a se înţelege, orice ocazie de-a lucra împreună, [î]i zideşte oarecum în viaţa privată. În societatea  despotică  , ca şi în cea 
demagogică, omul prin sine însuşi nu însemnează nimic, banul e totul. Banul devine semnul distinctiv care clasează şi deosebeşte oamenii între 
ei şi, fiindcă el are o mobilitate proprie naturii lui, trece din mâini în mâini, transformă condiţiile indivizilor, ridică sau înjoseşte familii, de 
aceea nu e aproape nimeni care să nu fie obligat a face încercări desperate şi continue pentru a-l păstra sau pentru a-l câştiga. Dorinţa de-a se 
îmbogăţi cu orice preţ, iubirea câştigului, căutarea bunului trai şi-a plăcerilor materiale, iată pasiunile cari devin comune în state despotice şi în 
cele demagogice. Ele se răspândesc în toate clasele, pătrund şi în acele cărora le erau străine şi ajung a enerva şi a degrada naţiunea întreagă iar 
esenţa despotismului consistă în a favoriza şi a întinde aceste instincte.
Aceste pasiuni slăbitoare [î]i vin în ajutor; ele abat şi ocupă imaginaţia oamenilor departe de afacerile publice. Despotismul şi 
demagogia creează ici secretul şi umbra, dincolo nepăsarea publică, cari pun la adăpost lăcomia şi permit câştiguri maloneste,  bravând 
dezonoarea . Fără despotism aceste patimi sunt tari, cu el ele devin dominante. Aceste nu sunt idei pe cari să le spunem de la noi: maniera de-a 
judeca evenimentele şi stările de lucruri ale istoriei în chipul acesta se datoreşte lui Tocqueville .
Întâmplarea pare că a pus două exemplare ale unui şi aceluiaşi princip alături: Rusia şi România. Cine cunoaşte hoţiile câte s-au făcut în 
timpul celui din urmă război în armata imperială, răsărite din dorinţa de-a se 'mbogăţi cu orice preţ, venalitatea funcţionarilor administrativi, 
adesea şi a celor judecătoreşti, şi compară dezvoltarea acestor instincte sub regimul egalităţii despotice cu dezvoltarea aceloraşi fenomene sub 
regimul egalităţii demagogice de la noi, cine vede dincolo religia căzută în stare de fetişism ca şi la noi şi formalismul uzanţelor suplantând 
convingerea morală şi religioasă, cine cunoaşte spiritul cu totul materialist şi vânător de câştig din Rusia şi-l aseamănă cu abjecta goană de bani 
a advocaţilor de mâna a treia şi a străinilor cari stăpânesc România, acela se convinge că aceleaşi cauze produc pretutindenea aceleaşi efecte, că 
demagogia unui C. A. Rosetti şi despotismul tradiţional al împărăţiei vecine sunt două surori gemene, având amândouă de bază nu gruparea 
oamenilor după cultura, inteligenţa şi meritul lor, ci discompunerea lor în indivizi egali, din cari nici unul să nu plătească mai mult decât celălalt 
.
Despotismul se 'ntemeiază pe lipsa de gândire a maselor, demagogia pe ideile greşite pe cari panglicari politici le inspiră acestora, 
făcându-le să crează că aceste idei constituie voinţa lor.
De ce de ex. în Austria, care e cuprinsă de-o adâncă fierbere etnică, nu se 'ntâmplă lucruri analoge cu cele din Rusia? Pe când în Rusia 
suma de ambiţii şi de nevoi individuale, suma dorinţelor de câştig şi de bun trai e aceea care tinde la răsturnarea statului, în Austria vedem 
colectivităţi etnice luptându-se între ele pentru cele mai înalte bunuri ale omului pe pământ. În Austria nu există socialism nici de nume şi nu va 
exista poate decât atunci când rasele s-ar asimila şi când interesele morale ale lor ar fi substituite prin meschine interese materiale ale claselor. 
Cu toată violenţa şi cu tot fanatismul cu care se poartă lupta între naţionalităţi, ea nu degenerează nici în atentate, nici în nihilism. De ce? Pentru 
că legăturile între grupurile de oameni sunt de natură morală, pentru că fiecine respectă până la un grad oarecare în adversar sentimentele acelea 
de naţionalitate şi de patriotism pe cari voieşte a le vedea respectându-se în el însuşi. Chiar bochezul învins într-o luptă pentru bunuri nimic mai 
puţin decât materiale e un om respectabil pe când în statul despotic şi-n cel demagogic puterea despreţuieşte poporul şi poporul despreţuieşte 
puterea. Despotism şi demagogie nu egalizează numai pe oameni, ci-i animalizează totodată; o libertate însă care înlesneşte gruparea lor după 
interese publice şi asigură grade de inegalitate socială pe cari oricine să fie liber a le trece prin muncă şi merit stimulează instinctele cele bune 
ale lui şi-l prefac într-o fiinţa eminamente ideală. Libertatea aceasta adevărată e cea care prezervă statele în contra primejdiei despotismului pe 
de-o parte, a demagogiei pe de alta.
E drept că monarhia austriacă e departe de-a fi ajuns la idealul ei, la cristalizarea unui sistem federativ care să asigure atât dezvoltarea 
liniştită a elementelor sale etnice cât şi unitatea şi tăria de acţiune a statului în afară. Mulţi au naivitatea de-a crede că, din cauza discordiei între 
naţionalităţi, Austria ar fi politiceşte slabă. Aceia nu cunosc dictonul de predilecţie al împăratului Francisc I. ,,Popoarele mele sunt atât de 
deosebite între dânsele încât niciodată nu vor ajunge a se înţelege ele 'n de ele în contra monarhiei" Şi-n adevăr înclinăm a crede că nici un stat 
nu poate fi slab în care oamenii se luptă mai cu seamă pentru interese morale şi de cultură, în care lenea intelectuală şi dezinteresarea pentru 
viaţa publică se răzbună devenind un pericol pentru existenţa naţională a grupului etnic.
Cu toate acestea monarhii Casei habsburgice au multe şi preţioase prerogative cari înlesnesc iniţiativa şi libertatea lor atât în privirea 
reformelor dinlăuntru cât şi în aceea a acţiunii în
afară. Ei fac ce vor, la dreptul vorbind, fac tot ce le dictează interesul monarhiei şi al Casei, fără ca conştiinţa naţională şi cea religioasă a 
popoarelor să fie jignită, precum se întâmplă sub sistemul cezaro - papist al d-lui Pobedonoszew .
[25 martie 1882]
 
UN RĂSPUNS D-LUI C.A. ROSETTI
 
Sub propria  inscălitură  a d-lui C. A. Rosetti, ,,Românul" de alaltăieri publică în prima pagină aceste uimitoare rânduri, pe cari le 
intitulează: Moralitatea partidei conservatoare.
 
,,Timpul" este organul direct şi oficial al acestei partide.
Organul cel mare şi direct al conservatorilor a inventat şi publicat cea mai mare şi murdară calomnie în privinţa a două femei din societate.
Una din aceste două femei, anume arătată, este fia mea.
Eu şi familia mea nu ne apărăm onoarea prin alte mijloace decât prin faptele noastre.
Ne-am răzbunat şi ne răzbunăm de calomniatori mărginindu-ne în a-i denunţa opiniunii publice.
Astfel, ş-acum denunţ opiniunii publice moralitatea şi respectul ce au pentru adevăr ş' onoarea familiei ş-a femeiei şefii partidei conservatoare, 
reprezintată oficial de către ziarul ,,Timpul".
 
Nu putem lăsa fără un scurt răspuns această neaşteptată întâmpinare din partea bătrânului director al ,,Românului".
Fantasio se va face un moment serios, spre a fi la înălţimea acuzatorului său.
Întâi, n-am inventat nici o calomnie, făcându-ne , după cum este uzul tuturor cronicarilor, ecoul nevinovat al unui zgomot, pe care de 
altminteri nu-l garantăm, în privinţa unui scandal ce s-ar fi petrecut.
Al doilea, n-am numit nici direct, nici indirect, persoanele despre cari întreţineam pe cititorii noştri şi nu ne costă să afirmăm că n-a fost 
vorba de fiica d-lui Rosetti.
Daca d. Rosetti voieşte a arunca publicităţei numele fiicei sale nu noi suntem culpabili de lipsă de respect ,,a familiei şi a femeiei", cum 
se esprimă cu emfază d-sa.
În cele din urmă, prevestim pe toţi că nu numai şefii partidului conservator, dar chiar direcţiunea politică a ziarului este cu totul străină 
de cronicele noastre. Aceasta o declarăm odată pentru totdauna.
Terminând, nu ne mai rămâne decât a constata că d. Rosetti, spre a lovi cu orice preţ în adversarii săi politici, nu se sfieşte a târî în 
publicitate nume cari pentru d-lui cel puţin ar trebui să fie sacre. Acest eroism nu-l putem nici înţelege nici aproba.
Fantasio
[27 martie 1882]
 
NOVELE DIN POPOR DE IOAN SLAVICI
Un volum de 456 pag. Bucureşti 1881. Editura librăriei Socec et comp.
 
Sub titlul de mai sus d. I. Slavici publică, întrunite în volum, novelele sale: Popa Tanda, Gura Satului, O viaţă pierdută, La crucea din 
sat, Scormon , Budulea Taichii şi Moara cu noroc.
Autorul e de mult cunoscut cititorilor „Convorbirilor" şi celor ai „Timpului", mai mult, e cunoscut publicului german şi va fi credem în 
curând celui francez, deşi se pare că publicul său propriu, pentru care sunt menite, cel românesc, n-a dat atenţia cuvenită activităţii sale literare.
E înainte de toate un autor pe deplin sănătos în concepţie; problemele psihologice pe cari le pune sunt desemnate cu toată fineţea unui 
cunoscător al naturii omeneşti; fiecare din chipurile cari trăiesc şi se mişcă în novelele sale e nu numai copiat de pe uliţele împodobite cu arbori
ale satului, nu seamănă în exterior cu ţăranul român, în port şi în vorbă, ci au fondul sufletesc al poporului, gândesc şi simt ca el.
Poate nu e o idee nouă dacă spunem că orice lucrare literară însemnată cuprinde, pe lângă actul intelectual al observaţiei şi conceperei , 
o lucrare de resumţiune a unor elemente preexistente din viaţa poporului. Sunt scriitori — şi numărul lor e legiune — cari sugându-şi condeiul 
în gură, scornesc fel de fel de cai verzi, creaţiuni ale fantaziei pure fără corelaţiune cu realitatea, creaţiuni ce, prin noutatea lor, atrag poate câtva 
timp publicul şi sunt la modă. Descriind situaţii factice, personaje factice sau manierate , sentimente neadevărate sau simulate , umflând un 
sentimentalism bolnav — în volume întregi, aceşti autori —- numărul lor în străinătate e foarte mare — au un public mai numeros de cum ar 
merita şi primejduiesc în mare grad gustul, sentimentul adevărului şi bunului simţ.
Credem că nici o literatură puternică şi sănătoasă, capabilă să determine spiritul unui popor, nu poate exista decât determinată ea însăşi 
la rândul ei de spiritul acelui popor, întemeiată adecă pe baza largă a geniului naţional. Aceasta nu e adevărat numai pentru literat, ci se aplică 
tot atât de bine la legiuitor, la istoric, la omul politic. Nu acel legiuitor va fi însemnat care va plagia legi străine traduse din codicile unor ţări 
depărtate ce au trăit şi trăiesc în alte împrejurări, ci cel care va şti să codifice datina ţării lui şi soluţiunea pe care poporul în adâncul 
convingerilor sale o dă problemelor în materie.
Nu acel om politic va fi însemnat, care va inventa şi va combina sisteme nouă, ci acel care va rezuma şi va pune în serviciul unei mari 
idei organice înclinările, trebuinţele şi aspiraţiunile preexistente ale poporului său.
Nu acel istoric va fi exact, carele în fraze pompoase va lăuda sau va batjocori întâmplările în trista şi searbăda lor conexiune cauzală, ci 
acela care va căuta raţiunea de-a fi a acelor întâmplări şi va descoperi-o în adâncimea geniului popular. Unul ca acesta ar descoperi că aceleaşi 
raţiuni cari au făcut pe români să crească i-au făcut să şi cază; aceleaşi calităţi cari au urcat pe osmani la înălţimea de stăpânitori a trei 
continente au fost rădăcinile pieirii lor; că orice calitate, orice energie, orice e mare şi puternic ca patimă are în consecuenţa cu sine însuşi 
rădăcinile fericirii şi nefericirii sale. Numai oamenii cari au tăria de-a fi credincioşi caracterului lor propriu fac impresie în adevăr estetică, ei 
numai au farmecul adevărului, reprezintarea lor zguduie adânc toate simţirile noastre şi numai aceasta e obiectul artei.
Fără îndoială există talente individuale, dar ele trebuie să intre cu rădăcinile în pământul, în modul de-a fi al poporului lor, pentru a 
produce ceva permanent. Autorii generaţiei trecute — un Eliad, un Gr. Alexandrescu, sunt cu tot talentul lor natural scriitori cosmopoliţi. 
Alecsandri numai e în generaţia veche acela care şi-au încuscrit din capul locului talentul său individual cu geniul poporului românesc şi de 
aceea el, împreună cu Negruzzi, Donici ş.a. e întemeietorul unei literaturi, nu copiate, sau imitate după lord Byron şi Lamartine , ci în adevăr 
naţionale. Tot această cale, care rezumă poporul pentru a-l reda ca-ntr-o oglindă  şie însuşi o urmează şi Slavici.
Popa Tanda e un mărgăritar de popă românesc, vrednic a figura în orice carte de citire pentru sate, un popă cu gura de lup şi inima de 
miel, care mai cu bătaia de joc, mai cu sfatul, dar cu pilda proprie mai cu seamă, ridică nivelul moral şi material al unei pustietăţi cum i-a 
Sărăcenilor .
0 viaţă pierdută descrie traiul unui ţăran ardelean, care, naiv şi onest, vine în mlaştina morală a Bucureştilor, unde pierde tot ce un om 
are mai scump. Înavuţit în adevăr prin muncă, el dă foc casei şi averei lui şi părăseşte mocirla morală într-acelaşi cărucior , sărac, şezând pe 
aceeaşi ladă de Braşov, fără să se uite îndărăt, nevoind să ia nimic de la pământul care-i mâncase copilul. El se 'ntoarse în Ardeal, tot atât de 
vesel precum venise odinioară, lăsând în urmă-i tot, tinereţe, avere şi mormintele familiei.
La crucea din sat şi Scormon sunt două gingaşe idile câmpeneşti; iar Budulea Taichii — poate nu atât de sobră în formă ca Popa Tanda 
— e de-o adâncime psihologică mai mare încă. Scrisă cu  umor  , e de-un gen necunoscut  pân' acum  la autorii români. Adâncimea marii 
seriozităţi morale a autorului e acoperită cu bruma uşoară a bătăii de joc şi a comicului . S-ar fi crezut că ,,umorul ", întristarea şi patimele 
îmbrăcate în haina comică a glumei şi a ridicolului e străină geniului nostru popular şi proprie numai englejilor şi germanilor — ,,Budulea" d-
lui Slavici e o dovadă învederată de contrariu. Se poate scrie umoristic şi româneşte.
• 
Ceea ce face meritul scrierilor unui Slavici, Creangă, Nicu Gane nu este numai talentul autorilor, concepţia lor curat românească, ci şi 
împrejurarea că într-un mediu pe deplin stricat, cum e pătura superpusă de plebe din România, în mijlocul unei corupţii care împreună în ea 
viciile orientului turcesc cu ale occidentului, şi-au păstrat sănătatea sufletească, reflectă tinereţea etnică, curăţia de moravuri, seninul neamului 
românesc. Când vede cineva ce soiu de literatură se prăseşte în România, cum o revistă literară din Bucureşti, care întruneşte într-un snop o 
adunătură
de tineret semistrăin , îşi duce cititorii prin locuri malfamate sub pretextul de-a face poemuri a la Alfred de Musset, cum spitalul, balamucul şi 
cârciuma sunt singurele locuri cari furnizează sujete artistice literatorilor de la ,,Literatorul " şi de la alte întreprinderi scandaloase, acela cată să 
fie recunoscător puţinelor pene în adevăr româneşti, care ne scapă din atmosfera infectă a spitalurilor , ce se pretind reviste literare. În aceste 
spitaluri, unde mărginirea intelectuală a pretinşilor autori nu e întrecută decât de malonestitatea lor plagiară şi de obrăznicia cu care ei pe ei înşii 
se proclamă mari autori, literele române au relaţii, fireşte sterpe, cu nişte catâri intelectuali, ceea ce nu opreşte ca o seamă de aceşti catâri să fie 
împodobiţi cu medalia Bene merenti . Atâta aveam de zis despre mediul mlăştinos şi bolnav, cu care trebuie să lupte literatura sănătoasă pentru 
a-şi scoate capul la lumina soarelui.
Căci închipuiască-şi cineva — risum teneatis amici — până şi gazeta oficioasă a republicei din cafeneaua Procope, ,,Pseudo - românul 
", îşi dă părerea asupra novelelor lui Slavici, ba criticul — non emunctae naris — spune chiar alb pe negru că autorul nu-i place când face spirit. 
Ceea ce aştepta criticul spiritual al „Pseudo-Românului" sunt calambururi , proprii autorilor jidani din Germania şi din Franţa, vorbele de şic din 
romanuri scrise pentru cocotele din Paris, lucruri cari învederat nu se pot găsi în scrierile unui autor român. Ba criticul gazetei cafenelei Procope 
combate chiar teoria estetică, emisă de d. Maiorescu în ,,Convorbiri", că terenul vieţii naţionale e singurul pe care pot răsări romanuri bune. 
Citează — in contrarium cum s-ar zice — pe Daudet , căci e citit băiatul. Şi noi am avea poate de citat ceva — in contrarium — la teoria d-lui 
Maiorescu: romanurile genealogice ale lui Emil Zola. Ar fi interesant a se constata, bunăoară, ce minţi, dar mai cu seamă ce caractere s-ar naşte 
din încrucişarea rasei ovreeşti cu cea neogrecească, încrucişare ce se operează uneori în România. Fără îndoială amestecătura între două rase 
egal de vechi, egal de decrepite fizic şi moraliceşte, ar produce nişte exemplare de caracterologie patologică , cari ar fi o adevărată pepinieră 
pentru viitorul redacţiunii „Pseudo-Românului". Dar acest roman al viitorului cată, după a noastră părere, să fie amânat până în momentul în 
care poporul românesc însuşi, ajuns la starea ce i-o pregătesc patrioţii, nu va mai putea fi un obiect destul de estetic pentru romanţieri şi aceştia 
ar fi siliţi a pescui în promiscuitatea San - franciscului din America dunăreană.
[28 martie 1882]
 
[„CEEA CE DĂ GUVERNULUI"] 
 
Ceea ce dă guvernului roşu aproape caracterul unui guvern străin, tot atât de vitreg precum ar fi domnia muscalilor sau a turcilor, este 
atât lipsa de respect pentru tradiţie şi trecut cât şi deplina necunoaştere a naturii statului şi a poporului românesc, pe cari le privesc, pe 
amândouă, ca pe nişte terene de experimentare .
John Stuart Mill observă deja în scrierea sa asupra guvernului reprezentativ că sunt spirite, „cari privesc arta guvernământului ca o 
chestie de afacere". O maşină de vapor sau una de treier , o moară, c-un cuvânt orice operă mecanică cu resorturi moarte a cărei activitate şi 
repaos se regulează după legile staticei şi ale dinamicei e pentru ei ceva asemănător cu statul; maniera lor de-a privi lumea, societatea, poporul e 
o manieră mecanică. Formulele şi frazele cari umplu programele acestor oameni nu sunt adevăruri în sine, ci numai nişte expediente timporare, 
pe cari e sau nu oportun de-a le aplica.
Tradiţia ? Nu-i nimic. Vechile datini de drept ori de cuviinţă ale poporului sunt nişte prejudiţii. Modul de-a exista al statului, forma lui 
monarhică bunăoară, sunt lucruri despre cari e în sine indiferent de există sau nu; valoarea lor e numai relativă şi are numai atâta preţ pe cât 
contribuie la realizarea ambiţiei personale a unui om sau a unui grup de oameni cari văd în stat un mijloc de-a face avere, de - a - şi câştiga 
nume, de-a ajunge la ranguri şi la demnităţi.
Dar se ruinează poporul? Le e cu totul indiferent. Dar se alterează dreptatea moştenită a caracterului naţional, dar se viciază bunul simţ, 
dar se împrăştie ca de vânt comoara de înţelepciune şi de deprinderi pe care neamul a moştenit-o din bătrâni mai vrednici decât generaţia 
actuală? Ce-i pasă liberalului de toate astea? Toată lumea să piară numai Manea să trăiască! Orice idee a priori, răsărită în creierii strâmţi a unui 
om curios, orice paradox e bun numai să aibă puterea de-a aprinde imaginaţia mulţimii şi de-a o duce pe calea aceea care n-o conduce pe ea 
spre bun trai, spre muncă şi adevăr, ci care poate ridica o pătură nouă de oameni în sus,
o pătură turbure, despre care să nu ştii bine nici ce voieşte, nici ce tradiţii are, nici daca e capabilă a conduce un stat ori nu.
„Există alţi logiciani politici — continuă John Stuart Mill — cari privesc ştiinţa de-a guverna ca o ramură a ştiinţelor naturale". Nu pe 
ales aşadar sunt formele de guvern, nu expediente sunt, nu opera unor intenţiuni premeditate, ci un produs organic al naturii, gingaş ca toate 
produsele de soiul acesta; afacerea noastră e de-a cunoaşte proprietăţile lui naturale şi nu de-a-i dicta noi legi, ci a ne adapta legilor cari - i sunt 
înnăscute.
Genialul Montesquieu însuşi, întemeietorul cercetării naturaliste în materie de viaţă publică, zice (în cartea De l'esprit des lois ) că, 
înainte de-a exista legi, existau raporturi de echitate şi de justiţie. „A zice că nu există nimic just şi nimic injust decât ceea ce ordonă sau opresc 
legile pozitive este a zice, adaugă el, că înainte de-a se fi construit un cerc razele lui nu erau egale".
Această îndoită manieră de-a vedea am găsi-o petrecând istoria tuturor statelor; ea e istoria paralelă a ideilor conservatoare pe de-o 
parte, a celor demagogice pe de alta. Deosebirea pătrunde şcoală, justiţie, administraţie, vederi economice, tot.
Pe terenul muncii liberalul, care nu vede decât rezultatele, va zice: scopul economiei politice e producţiunea.
Producţiunea numeroasă, bănoasă , ieftenă, iată singura ţintă ce-o urmărim. De aci apoi o împărţeală a muncii după naţiuni; una să 
producă numai un lucru şi să fie absolut ineptă şi incapabilă de-a produce altceva; alta alt lucru. În adevăr imens, ieften,  bănos  . Fiinţa 
inteligentă a omului, redusă la rolul unui şurub de maşină, e un produs admirabil al liberalismului în materie de economie politică.
Oare nu are mai multă dreptate acela carele zice că obiectul îngrijirii publice e omul care produce, nu lucrul căruia-i dă fiinţă? E vorba 
ca toate aptitudinile fizice şi morale ale omului să se dezvolte prin o muncă inteligentă şi combinată, nu ca să degenereze şi să se închircească în 
favorul uneia singure. E vorba apoi ca totalitatea aptitudinilor unui popor să se dezvolte, nu să degenereze toate şi să se condamne poporul 
întreg la un singur soi de muncă care să-l facă unilateral, inept pe toate terenele afară de unul singur.
Natura poporului, instinctele şi înclinările lui moştenite, geniul lui, care adesea, neconştiut, urmăreşte o idee pe când ţese la războiul 
vremii, acestea să fie determinante în viaţa unui stat, nu maimuţarea legilor şi obiceielor străine. Deci, din acest punct de vedere, arta de-a 
guverna e ştiinţa de-a ne adapta naturii poporului, a surprinde oarecum stadiul de dezvoltare în care se află şi a-l face să meargă liniştit şi cu mai 
mare siguranţă pe calea pe care-a apucat. Ideile conservatoare sunt fiziocratice , am putea zice, nu în senzul unilateral dat de d-rul Quesnay, ci 
în toate direcţiile vieţii publice. Demagogia e, din contra, ideologică şi urmăreşte aproape totdauna realizarea unor paradoxe scornite din mintea 
omenească.
Legile demagogiei sunt factice, traduse de pe texte străine, supte din deget, pe când ele ar trebui să fie, daca nu codificarea datinei 
juridice, cel puţin dictate şi născute din necesităţi reale, imperios cerute de spiritul de echitate al poporului; nu reforme introduse în mod 
clandestin, necerute de nimenea sau vulgarizate ca o marfă nouă sau ca un nou spectacol, ca eligibilitatea magistraturii, pe care nimeni n-o cere. 
Măsurile economice ale demagogiei sunt o maimuţărie. Îi vezi creând drumuri nouă de fier, tot atâtea canaluri pentru scurgerea industriei şi 
prisosului de populaţie din străinătate, pe când adevărate măsuri ar fi acelea menite a dezvolta aptitudinile cari sunt în germene în chiar poporul 
românesc.
Căile ce se deschid concurenţei absolute, departe de-a dezvolta unul din acei  germeni  , [î]i face să se usuce şi să degenereze, 
restrângând pe român numai la acel teren mărginit pe care mai poate suporta concurenţa, la agricultură. Dar, nefiind toţi plugari, ce devine 
restul? Restul caută funcţii şi liberalii esploatează inepţia economică pe care ei au creat-o, deschizând din ce în ce mai multe funcţii pentru miile 
de nevolnici economici cărora le-a dat naştere tocmai liberalismul în materie de economie politică.
De teapa aceasta sunt toate planurile de reformă şi organizare ale d-lui C. A. Rosetti.
[1 aprilie 1882 ]
 
,,COLUMNA LUI TRAIAN"
 
Fără îndoială unul din meritele d-lui B. P. Hăsdău este de-a fi introdus un nou metod, pozitivist oarecum, în cercetarea istoriei naţionale. 
Înzestrat c-o memorie imensă şi c-o putere de combinaţie aproape egală cu această memorie, întrunind deci cele două calităţi ce caracterizează 
inteligenţele
geniale: memoria şi judecata, cunoscând o sumă de limbi vie şi moarte, între cari pe cele slave, d-sa ne-a descoperit cel dentăi izvoarele 
slavoneşti atingătoare de istoria noastră, cu atât mai preţioase cu cât, fiind înconjuraţi de slavi, aceştia ne cunoşteau poate mai bine decât 
popoarele apusene. Cronice polone, colecţiuni de documente slavone, poezia poporană a neamurilor balcanice şi a celor de la nord, multe din 
acestea au fost atrase în cercul cercetărilor sale şi încet-- încet istoria noastră se reconstruieşte piatră cu piatră ca manifestare uniformă a unui 
singur geniu naţional, al geniului poporului românesc.
La început poate nici d-sa însuşi nu-şi cunoscuse calea şi marginea puterilor. Scriind uneori novele sau drame, alteori economie politică, 
ba ascuţindu-şi pana chiar în foi umoristice, spiritul său părea a nu se fi înţeles pre sine însuşi. Chiar ,,Columna lui Traian" era la început un ziar 
politic, mai pe urmă a devenit o revistă în care se publicau şi drame şi poezii de-o valoare problematică. În forma însă în care reapare — cu 
sfera mărginită la istorie, linguistică şi psicologie poporană — dezbrăcată de sterpe polemici politice şi de alte materii străine, „Columna lui 
Traian", ale cărei două prime fascicule le avem dinainte-ne, promite a deveni o preţioasă revistă şi a da o nouă impulsiune ştiinţei române. 
Ştiinţei române, zicem, pentru că, daca ştiinţele naturale şi matematicele  sunt prin chiar natura lor cosmopolite, ştiinţa istoriei, a limbei, a 
manifestărilor artistice ale unui popor, a vieţii lui juridice, a datinelor, este o ştiinţă naţională. Acestea din urmă întăresc vertebrele naţionalităţii, 
acestea fac pe un popor să se cunoască pe sine însuşi, îl păstrează în originalitatea şi tinereţea lui şi-l mântuie de platitudinea unei culturi 
cosmopolite.
Dacă luăm aminte la stricăciunele pe cari le-au adus întregimei vieţii noastre naţionale emigraţia tinerimii orăşeneşti în străinătate, care 
nu ne aduce de-acolo în schimb decât o sumă de trebuinţe costisitoare, uitarea de ţară, stârpiciune intelectuală şi o completă lipsă de interes 
pentru limba, literatura şi istoria noastră, pentru tot ce ne deosebeşte în bine chiar de străini, cată să recunoaştem că era necesară o reacţie care 
să ne emancipeze de sub înrâurirea intelectuală a  romanurilor  lui Daudet şi a comentatorilor  Codului Napoleon şi — reacţionari fiind — 
salutăm reacţia şi în „Columna lui Traian", dorindu - i cea mai deplină izbândă.
,,Columna" va apărea o dată pe lună, abonamentul e minim, numai de 20 lei pe an, ajustarea tipografică destul de îngrijită.
N-rul I cuprinde:
N. Densuşeanu: Monumente pentru istoria ţării Făgăraşului .
B. P. Hăsdeu: Un nou, punct de vedere asupra ramificaţiunilor gramaticei comparative.
Climescu, Curpăn şi Petrov : Din obiceiele juridice ale poporului român în districtul Bacău.
Dr. D. Brândză : Limba botanică a ţăranului român.
B. P. Hăsdeu: Manuscriptul românesc din 1574 aflător la London în British Museum .
E. Băican : Din anecdotele poporului român.
Mai mult decât interesant este studiul d-lui N. Densuşeanu. Zicem mai mult decât interesant pentru că documentele publicate rezolvă în 
mare parte cestiunea dreptului public al românilor de sub Coroana Habsburgilor. Pe când opinia maghiarilor era că poporul românesc n-ar fi 
avut în trecut nici libertate, nici nobilitate , nici drept propriu, d. Densuşeanu citează un vraf de izvoare, dovedind că deja secolul al Xiv-lea al 
lui Mircea cel Mare e plin dincolo de munţi de Knezii et seniores Olachales , de districte române, de veri nobiles , adevăraţi nobili, între cari 
întâlnim  chiar  Basarabi,  de  possesiones  valachales  având  veche  şi  aprobată  lege  proprie,  antiquam  et  aprobatam legem districtuum 
valachicalium universarum , jus Wolachie , şi autorităţi elective din oameni oneşti şi nobili, ut certos probos nobiles viros ad id sufficientes 
iuxta ritum volochie eligant et adoptent . Ba chiar a înnobila se chema boeronisare , a boieri. Din acest studiu se vede mai mult: identitatea 
instituţiunilor române de pretutindene, o unitate a poporului românesc, preexistentă formaţiunii statelor dunărene, unitate ce cuprinde în unele 
priviri şi pe românii de peste Dunăre.
 O interesantă culegere promite a deveni aceea a răspunsurilor pe cari învăţătorii rurali le dau la cestionarul ce li s-a împărţit în 1877. 
Încă sub ministrul Maiorescu se împărţise, după cum ştim, un asemenea cestionar privitor la datinele poporului, la naştere, nunţi, înmormântări 
şi la alte ocazii solemne. La cestionarul întâi a lucrat mai cu seamă Ion Creangă; al doilea cestionar e făcut de d. Hăsdeu şi se mărgineşte la 
obiceiele juridice ale poporului nostru.
Ca prime specimene se publică răspunsurile a trei învăţători din judeţul Bacău.
D. dr. Brândză începe a publica în ,,Columna" numele ce-l dă poporul plantelor, pururea în alăturare cu numele botanice latine. D. 
Hasdeu face în aceste două fascicule istoricul extern şi o analiză filologică a manuscrisului românesc din British Museum , cel mai vechi daca 
datează cu certitudine din anul 1574. E un text român al celor patru evanghelii scrise cu frumoase caractere. În catalogul Museului figura ca text 
slavon. Cartea a fost odinioară proprietatea unui nepot de frate al lui Mihai Viteazul.
În fasciculul II e peste tot continuarea aceloraş materii, plus o notă asupra unei escursiuni făcute de d. Bianu în mănăstirile din Moldova, 
o poveste de P. Ispirescu şi o traducere — în proză — a Infernului lui Dante, despre care nu ştim tocmai bine ce-o fi căutând în „Columna".
Cercetările istorice, filologice şi de psicologie poporană n-ar prezinta un interes atât de viu dacă am avea o epocă de înaltă civilizaţie în 
urmă-ne , daca fiinţa noastră naţională s-ar fi păstrat, în haina neîmbătrânirii , în scrierile unor cugetători anteriori. Dar civilizaţia noastră e 
falsă; străini şi semistrăini născuţi în Bucureşti ori în oraşele de pe Dunăre şi franţuziţi la Paris, aceştia au falsificat şi drept, şi viaţă publică, şi 
datini, au prefăcut Cuventele den bătrâni în limba păsărească a gazetelor şi a pledoariilor dinaintea tribunalelor, încât chiar dicţionarul limbei în 
circulaţiune trebuie trecut prin depănătoare şi ne vedem nevoiţi a face istoria fiecării vorbe pe care-o întrebuinţăm pentru a-i păstra înţelesul.
Am putea zice că e luptă de toată ziua pentru toate bunurile naţionalităţii noastre. Lucrările acestea nu ar fi atât de însemnate daca n-ar fi 
prezentat greutăţi la fiece pas, daca nu ar fi un continuu stimul pentru acţiunea intelectuală. Ceea ce se dezgroapă prin aceste documente istorice 
şi linguistice nu sunt dar numai materialuri de interes arheologic, ci e România însăşi, e geniul poporului românesc de pe care se înlăturează 
păturile superpuse de ruine şi de barbarie. Fiece pas înainte se face aci în înţelesul reconstruirii naţionalităţii române şi pentru ca ea însăşi să se 
recunoască pe sine, să-şi vie în fire. Blestemul din Biblie, „în sudoarea frunţii tale îţi vei câştiga hrana", n-a fost un blestem, ci o binecuvântare . 
„În sudoarea frunţii tale te vei cunoaşte pe tine însuţi" zicem cercetătorilor pe terenul istoriei şi a linguisticei bucuraţi de aceste rezultate ale unei 
munci naţionale, rezultate greu de câştigat în comparare cu deprinderea mecanică a formelor esterioare ale unei civilizaţii străine.
[1 aprilie 1882]
[„CONTELE WOLKENSTEIN S-A ÎNTORS"] 
 
Contele Wolkenstein s-a întors din Paris la Viena şi, după mărturisirile sale proprii, e foarte mulţumit de rezultatele misiunii lui în 
cestiunea Dunării.
 
,,Pester Lloyd" ne spune că aranjamentul pe care contele l-a pus la cale cu d. Camille Barrere, delegatul Franţei în Comisiunea Europeană din 
Galaţi, e de pe acum sigur de consentimentul Germaniei şi al Franţei, precum pe de altă parte e de asemenea aproape sigur că Austria nu ar tăgădui 
punerile la cale ale plenipotenţiarului ei. Amănuntele acestor puneri la cale nu sunt cunoscute încă, deci nu se poate aprecia daca Austro-Ungaria 
are cauze de-a împărtăşi pe deplin satisfacţiunea ce-o simte contele. Daca e adevărat, zice organul oficios al guvernului unguresc, că, precum se 
exprimă contele, noi am turnat apă în vinul nostru şi că am sacrificat multe din poziţiunile noastre esenţiale chiar, atât ale punctului nostru de plecare, 
cât şi ale propunerii Barrere, atunci, în dorinţa noastră de-a înlătura neîncrederea celorlalte puteri şi de-a mântui cu agitaţia politică care fără 
trebuinţă s-a atârnat de cestiunea aceasta, am mers învederat până la acea margine delicată unde începe însăşi sacrificarea drepturilor noastre, ba 
poate chiar dincolo de această margine. Cată îndealtmintrelea să aşteptăm indicaţiuni mai exacte asupra compromisului până a fi în stare de-a judeca 
cu temei în cestiunea aceasta. Altfel desfăşurarea afacerei e departe de a fi ajuns la capăt. Vor trebui silinţe nouă pentru a câştiga şi consentimentul 
celorlalte puteri şi în urmă abia proiectul se va putea supune aprobării Comisiei Internaţionale a Dunării. Redeschiderea sesiunii acestei Comisii era 
fixată pentru ziua de 24 aprilie, însă răstimpul scurt care ne desparte de termenul acesta nu credem să ajungă pentru toate preparativele ce sunt a se 
face, încât e cu putinţă ca începutul sesiunii extraordinare să se amâne pe mai târziu.
 
Îngrijirile lui „Pester Llloyd " că d. conte ar fi trecut dincolo de marginea delicată unde începe sacrificarea a chiar drepturilor Austro-
Ungariei sunt îngrijiri ele înşile de-o natură foarte delicată şi dovedesc o stare de extremă nervozitate. D. conte n-a putut trece dincolo de acea 
gingaşe margine de vreme ce Austro-Ungaria nu are în apele Dunării de Jos nici un drept, absolut nici unul decât doar acela pe care-l are China 
şi Japonia şi orice altă putere de pe glob: dreptul liberei navigaţiuni. Interese o fi având, nu tăgăduim, dar drepturi nu are, şi o dovadă că nu le 
are e că umblă după ele cu lumânarea şi poate că va găsi din nou ceea ce caută: pricină şi ceartă.
Şi sperăm că nici nu le va avea până când Austro-Ungaria se va sili din răsputeri să rămâie străină poporului românesc, până ce acest 
popor nu va avea dincolo de munţi un teren public de dezvoltare cum îl au celelalte. Până ce domnii maghiari vor pretinde a-l maghiariza cu de-
a sila zece milioane de guri şi zece milioane de inimi vor striga în contra Austro-Ungariei, căci politiceşte putem fi despărţiţi, dar unitatea 
noastră de rasă şi de limbă e o realitate atât de mare şi de energică încât nici ignoranţa, nici sila n-o pot tăgădui. Ei, să nu fi trăit Matei Basarab, 
nici Teofan al Ardealului, nici Varlaam al Moldovei, să nu fi fost suta a şaptesprezecea cu eroii şi cugetătorii ei, vă puteaţi bate joc de noi încă 
mult timp, dar astăzi nu se mai poate. Azi limba este una de la Satmar pân-în Cetatea Albă de lângă Nistru, de la Hotin pân-în Graniţa militară, 
azi datina e una, rasa e una şi etnologic e unul şi acelaşi popor, care nu mai doarme somnul pământului şi a veacurilor.
Ceea ce numesc maghiarii ideea lor de stat e istoriceşte un neadevăr şi, ca realitate etnologică, asemenea un neadevăr. Încă din suta a 
treisprezecea poporul românesc avea ţinuturile lui proprii, legea lui proprie — antiquam et aprobatam legem —, principii proprii, autorităţile 
proprie elective, fără nici un amestec din partea Coroanei ungureşti. Era un neam de ostaşi, oameni de arme, un popor aliat maghiarilor, nu 
supus lor, atât de puţin supus încât notarul regelui Bela nu se sfieşte a-şi încuscri pe cei întâi regi de rasă arpadiană cu fiicele Domnilor români 
anteriori înfiinţării statelor dunărene. Notarul poate fi apocrif , poate fi dintr-un veac mai târziu, dar psicologic şi pentru respectul ce-l are pentru 
poporul nostru e desigur o probă când lasă să răsară chiar dinastia cea mai veche maghiară din leagănul unei mume române. Dar s-au întins 
românii, dar au cuprins ţinuturi în cari nu fuseseră, dar dintr-un mic neam de ostaşi a devenit un mare neam de agricultori? Afacerea lor. S-au 
întins prin dreptul cel mai sfânt din toate, prin dreptul muncii. Cu munca şi-a procurat pământul strămoşesc şi, prin colţurile unde intraseră 
străini, cu  munca-l va şi ţinea. Daca iobăgia a existat, ea a fost un contract de muncă şi această muncă seculară au cucerit Ardealul. Aţi 
condamnat părţi întregi ale poporului nostru la iobăgie , repetând asupră-i blestemul ce Dumnezeu l-a rostit asupra lui Adam: „În sudoarea 
frunţii tale îţi vei câştiga hrana de toate zilele"! Dar rasa de stăpânitori fino - tartari a uitat că Dumnezeu nu poate blestema, că blestemul biblic 
a fost o binecuvântare, căci în acea muncă era viitorul poporului românesc, în acea muncă numărul lui mare, sănătatea [in]extricabilă  a 
sufletului şi a trupului lui. Prin muncă şi-a cucerit ţinuturile, prin muncă a ajuns a se cunoaşte pe sine însuşi, prin muncă a ajuns acolo încât îi e 
ruşine şi silă de a deveni maghiar.
Daca dar din realitatea că există negoţ austriac pe Dunărea de Jos, şi există pentru că am îngăduit să existe, poate rezulta ceva, din 
realitatea şi mai mare că o jumătate a poporului românesc trăieşte în statul Habsburgilor — pe cari Dumnezeu să-i aibă în sfânta sa pază — 
rezultă în mod legitim aşteptarea ca să ne vedem respectată limba, datina, individualitatea noastră etnică,
bunurile conştiinţei noastre. Pacea naţională cată să precedeze pacea economică. Când poporul românesc va avea în monarhie drepturi egale cu 
cele ce le au croaţii, polonii, cehii, Austro-Ungaria va înceta de-a fi un stat străin pentru noi şi puţin ne va păsa daca produsele Ardealului 
românesc ar inunda pieţele noastre ori viceversa. Poporul românesc, politiceşte despărţit sub doi monarhi, ar forma două zone deosebite de 
producţiune şi de schimb şi nu ne îndoim că român cu român s-ar înţelege şi că niciodată n-ar mai fi vorba de conflicte economice, nici de 
aversiuni politice între monarhia habsburgică şi statul latin de lângă Dunăre.
E adevărat că pretutindenea — chiar în statul României — poporul românesc este asuprit , că, precum în Ardeal, şi aci i s-au superpus 
pături de străini cari falsifică şi împiedică dezvoltarea lor. Lupta în contra rămăşiţelor fanariote de la noi, pentru cari patriotismul şi 
naţionalitatea sunt nişte mărfuri ce se cumpără la mezat prin pensii reversibile, propuse de fanariotul Giani şi primite de fanariotul C. A. Rosetti, 
e o luptă foarte grea şi existenţa acestor duşmani ai românimii, predominarea lor în politica statului include pericolul permanent de-a vedea 
drepturile noastre pe Dunăre trădate străinului. Dar să sperăm că nu vor mai izbuti a pune la mezat decât virtuţile lor casnice prin coloanele 
„Pseudo-Românului".
[3 aprilie 1882]
 
[,,«ROMÂNUL», DÂND SEAMĂ"] 
 
,,Românul", dând seamă de apelul conservatorilor cătră ţară, zice că din nou am fi început propaganda de „acuzări zădarnice şi false".
 
Este timpul — zice în adevăr apelul — ca toate elementele sănătoase din ţară, fără deosebire de nuanţe politice, să se întrunească într-o energică 
rezistenţă.
Rezistenţă în contra cui şi pentru ce? întreabă „Românul".
 
Pentru a apăra tronul? Dar cine-l atacă?
Ştim bine că „Românului" [î]i dă acum mâna să întrebe ,,Cine-l atacă?", dar această întrebare , cu toată aparenţa ei de naivitate, nu 
amăgeşte pe nimeni. Ca azi curg protestările de lealitate de pe buzele patrioţilor; ca mâni le vedem spulberate în vânt de încercări de republică 
ploieşteană, de ,,Vivatele " aduse la Procope, la vro aniversară a încoronării, republicei universale; ca mâni vedem iar vrun diplomat însărcinat 
cu gingaşa misiune de-a spune M. Sale ,,să scutească ţara de-o crimă". Toate facerile şi prefacerile acestea ale partidului roşu sunt numai 
configuraţiunile caleidoscopice ale unor şi aceloraşi apucături demagogice.
Dar cu ocazia dezbaterii legii tocmelelor ce-a zis însuşi d. C. A. Rosetti?
Că în realitate trăim în republică, cu tot titlul de rege, şi că dumnealui nu se 'mpiedică deocamdată de titlu;
Că e treaba copiilor săi de-a înfiinţa republica.
Şi acum ne întreabă: ,,Cine ameninţă?"
Instinctele ameninţă înclinările, poftele nesăţioase de îmbogăţire din averea publică, dorinţa de  impunitate  a Mihăleştilor,  ruleta 
răscumpărărilor de drum de fier introdusă în Adunări, corupţia adâncă a partidului roşu şi lipsa lui de convingeri politice şi de moralitate. Toate 
aceste ameninţă şi tron şi ţară. Prin aceea că, numiţi în funcţii înalte militare oameni ce, la 11 fevruarie, şi-au înfrânt jurământul şi onoarea 
militară, se ameninţă din fundament toată organizarea statului român, întemeiată şi ea pe jurământ şi pe onoare. Decorând pamfletarii cari au 
pângărit Coroana încurajaţi acea pângărire , încurajaţi lipsa de respect cătră autoritatea Coroanei.
Şi să vă spunem cine ameninţă mai cu seamă. Veneticul .
Când d. C.A. Rosetti, la luarea Plevnei, n-a găsit alte vorbe de zis celor adunaţi sub fereastra sa decât că: ,,Mai e o Plevnă de luat, cea 
internă a reacţiunii", aci, crează-ne , a vorbit din el nu omul de stat, nu gazetarul , nu politicul prudent şi, în genere, n-a vorbit din el omul in 
abstracto, ci ... veneticul . În fundul neconştiut al existenţei sale a încolţit veneticul , pentru a dovedi din nou toată mizeria şi perversitatea 
acestui caracter, incapabil de-a se înălţa un moment măcar, unul singur, asupra urelor unei inime înrăutăţite , la ideea mai naltă şi mai luminoasă 
a patriei, care e una pentru toţi, şi a respectului pentru acea reacţiune în ţara căreia trăieşte de ieri alaltăieri şi dumneasa şi din birul căreia 'şi ţine 
zilele.
De aceea nicicând nu credem afectaţiile de nevinovăţie şi naivitate a redactorului „Pseudo-Românului".
Vicleniei şi perversităţii de caracter datoreşte succesele de pân - acuma ; tot această viclenie şi perversitate [î]l va şi surpa — căci scris 
este ca din aceeaşi rădăcină să răsară succes şi insucces, suire şi cădere, şi aceasta este esenţa oricării vieţi şi a oricării tragedii. Cu tot aerul de 
farsă pe care l-a dat vestitul gazetar vieţii sale proprii de la începuturile ei şi pân' acum , sfârşitul nu va fi de farsă, căci legile naturii, realizeze-
se în stat, manifeste-se în inima individului, lucrează cu nepăsarea atribuită zeilor anticităţii şi ne răzbună pe toţi.
[4 aprilie 1882]
 
[,,«NEUE FREIE PRESSE» SPUNE"] 
 
,,Neue freie Presse" spune că, în urma ştirilor ce i-au sosit, nu mai e îndoială că soluţiunea cestiunii dunărene e asigurată. Foaia vieneză 
primeşte din Paris următoarele informaţiuni:
 
Guvernul francez n-ar fi încheiat învoiala cu contele Wolkenstein daca nu s-ar fi asigurat de mai 'nainte de consimţimântul guvernului englez, căci 
guvernul Republicei o ţine una şi bună că ÎN toate cestiunile mari cată să meargă mână 'n mână cu Marea Britanie. Afară de asta aci se pretinde a se 
şti că, din consideraţie pentru Austria, Italia va consimţi la toate dorinţele cabinetului vienez, încât întrebarea ce se cuvine a se face numitelor două  
guverne nu va fi decât o simplă formalitate. Ar mai rămânea aşadar România şi Rusia cari ar putea să facă o opoziţie cam izolată propunerii Barrere. 
Guvernul francez va lua propunerea aceasta în mânile lui şi-o va recomanda puterilor în numele său propriu. În ceea ce priveşte cuprinsul punerilor 
la cale dintre contele Wolkenstein şi d. de Freycinet două puncte sunt mai cu seamă importante, şi anume: durata Comisiei Mixte, pentru care s-au 
propus cinci şi zece ani, şi durata mandatului delegatului Comisiei Europene, pentru care s-a propus o sesiune şi un an.
Se crede că în  amândouă cazurile se va primi durata mai lungă.
[4 aprilie 1882]
 
AL DOILEA RĂSPUNS D-LUI C.A. ROSETTI
 
Cerem iertare cititorilor noştri daca ne vedem siliţi să revenim asupra incidentului bizar provocat de bătrânul director al ,,Românului".
D. Rosetti, printr-o nouă scrisoare pe care o  adrezează  de astădată d-lor ... Lascar Catargi, general Florescu, Teodor Rosetti, Al. 
Lahovari, Titu Maiorescu şi Gr. Păucescu, ne declară că răspunsul dat de noi, oricât de categoric şi de precis ar fi el, este cu totul nedemn de 
adevăr, de moralitate, de aceşti membri ai partidului conservator şi de d-sa. Toate acestea le însoţeşte, conform unui obicei care a devenit a doua 
natură la ,,Românul", de epitetele graţioase de: ,,crima de calomnie", ,,înfierarea criminalilor " etc.
Mărturisim că, daca n-am ţine seama de dragostea părintească în numele căreia vorbeşte puternicul nostru adversar, ocaziunea ar fi din 
cele mai nemerite pentru a râde un moment cu lectorii noştri. Vom fi însă serioşi şi acum, ca semn de deferinţă din parte-ne pentru acest 
respectabil sentiment.
De astădată cel puţin d. Rosetti ne spune lămurit cari - i sunt griefurile în contra noastră: 1. fiindcă am simţit plăcere publicând un fapt 
„degrădător "; 2. fiindcă am zis: ,,Nu vom imprima numele , în speranţa că fiecine va ghici despre cine vorbim" (Această frază constituie, după 
d-sa, un „subţire gaz"); 3. în fine, pentru că am adăugat în cronică: ,,Doamna X, al cărei nume sonor poartă bonetul frigian". Şi d. Rosetti 
binevoieşte a ne spune că fiica d-sale se numeşte Libertatea - sofia , de unde deduce că la această persoană am voit să facem aluziune.
Ultimul punct merită singur să fie relevat, căci celelalte sunt atât de anodine încât se combat prin ele însăşi. Ne vedem însă nevoiţi să-i 
răspundem printr-o întrebare: De când oare Libertatea şi înţelepciunea poartă pe cap bonetul frigian care l-a supărat atât de mult? Ştiam până 
acum că Republica, uneori şi Comuna, de ordinar, sunt coafate în acest mod; niciodată însă Libertatea şi încă mai puţin zeitatea senină a 
Înţelepciunei.
Şi apoi crede oare acest părinte de familie că nu sunt şi alte nume la cari s-ar putea aplica figura retorică de care ne-am servit? ... Nu 
putem zice mai mult, căci ne e teamă să nu deşteptăm nouă susceptibilităţi ...
N-ar mai trebui, ca o încoronare a acestui "bizar incident, decât ca vreun Făt-frumos de contrabandă să-şi închipuiască că am vorbit de 
el când am menţionat pe Adonis sau că vreo doamnă care din păcate obicinuieşte corsaje de cauciuc să susţie că de însa am înţeles să întreţinem 
pe cititorii noştri! Tribunalul din Sena a condamnat pe Emile Zola să suprime numele de Duverdy dintr-un roman al său, pentru că întâmplarea 
făcuse să existe în Paris un consilier de Curte cu acest nume. Iată-ne osândiţi [şi] noi să nu putem imprima nici doamna X, nici d. Y ! Dară cu 
aceste abracadabrante pretenţiuni, ilustre confrate, jurnalismul devine ceea ce spune Figaro în faimosu-i monolog şi cel dintâi lucru ce am avea 
cu toţii de făcut, începând cu ,,Românul", ca cel mai bătrân organ de publicitate, este să ne aruncăm condeiul în Dâmboviţa.
Ceea ce ne cauzează însă o surprindere nemărginită este stăruinţa adversarului nostru de a ne face cu orice preţ să zicem ceea ce n-a fost 
în intenţiunea noastră: că am voit să vorbim de fiica d-sale! Aceasta ne aduce aminte apostrofa nevestei lui Sganarelle dintr-o comedie a lui 
Moliere, apostrofă adresată unui trecător care voia s-o scape din mânele bărbatului ei, care o bătea: Şi dacă eu vreu să fiu bătută?...
Noi am crezut şi credem că, în urma declaraţiunii precise şi categorice ce am făcut zilele trecute, orice susceptibilitate de părinte nu mai 
are raţiune de a fi. Este învederat că nu stă în putinţa noastră de a scoate pe bătrânul ziarist din ideea nenorocită ce şi-a format. Treaba d-sale!
Am arătat deja, în primul răspuns, care este convicţiunea noastră în privinţa acestei fenomenale închipuiri. Fiindcă d. Rosetti face apel 
la opiniunea publică, lăsăm şi noi cu plăcere acestui „tribunal suprem" sarcina de a se pronunţa asupra incidentului ce a născocit şi de a-l 
califica după cum merită.
Fantasio
[6 aprilie 1882]
 
CESTIUNEA DUNĂRII
[,,«NEUE FREIE PRESSE» DE LA 15 APRILIE"] 
 
,,Neue freie Presse" de la 15 aprilie, st. nou, publică următorul articol, din care se vede şi mai mult cât de slabe sunt toate argumentele 
ce ar putea aduce Austria în favoarea pretenţiilor sale. De altminteri noi nu dăm crezământ celor spuse de ,,N[eue  ] fr[eie  ] Presse" sau 
,,Românul", ci doară numai celor nespuse de asemenea foi:
 
Ştirea că negoţierile din Paris ale comitelui Wolkenstein cu d. Barrere au avut un rezultat favorabil şi că guvernul francez în 
curând va ieşi în public, oficial, cu cunoscuta propunere ni se pare că li s-a urcat în cap românilor. Cel puţin aceasta o putem zice de 
redactorii „Românului", căci numita foaie se zbate ca un smintit. Ea publică un articol pe care l-am înţelege daca s-ar fi format o 
coaliţie europeană spre a răpi României independenţa şi a-i impune vechea dependenţă de Poartă. Când patria se află într-o poziţie 
desperată, când poporului nu-i mai rămâne altceva de făcut decât sau să se supuie cu ruşine jugului străin sau să moară cu arma în  
mână, atunci o foaie poate vorbi astfel cum o face ,,Românul". Când însă nu e vorba de altceva decât de instituirea unei comisiuni 
mixte pentru elaborarea şi supravegherea regulamentului pe Dunărea inferioară, atunci un asemenea esces de patos este cel puţin 
foarte de prisos. Singur cuvântul ,,comisiunea" exclude orice element tragic şi ,,Românul", care face gălăgie când tocmai nu e timpul,  
ne aduce aminte de omul care în casa sa zbiară şi strigă ameninţând că se va împuşca pentru că medicul i-a prescris să înghită un hap 
amar.
Foaia din Bucureşti asigură că România nu va comite o sinucidere. Aşadar primirea propunerei lui Barrere, prin care votul 
decisiv în cestiuni controversate se dă delegatului Comisiunei Dunărene Europene, este pentru fantazia aprinsă a românilor atât cât o 
sinucidere. Ciudat mod de a vedea. Nici chiar adoptarea anteproiectului austriac n-ar fi atins independenţa politică şi demnitatea 
naţională a României. Nici în Anglia chiar cererea Austriei de a avea preşedinţia şi votul preponderant în Comisia Mixtă nu s-a găsit  
că ar fi nedreaptă sau că ar viola tânăra independenţă a românilor. Acum regretăm că Austria a lăsat în cestiunea dunăreană atât de 
mult din primitivele sale pretenţii încât mai că nu i-a rămas decât preşedinţia. Avantagiul că Austria, pentru un timp oarecare, poate 
avea doi representanţi în Comisia Mixtă şi România [î]l va câştiga mai târziu şi apoi Dunărea inferioară, al cărei mal sudic este 
sârbesc şi bulgar, nu aparţine numai României!
Dacă am voi să luăm în serios articolul ,,Românului" am trebui să conchidem din el că românii ar avea eroica intenţie să opună la 
trebuinţă o rezistenţă înarmată instituirei Comisiei Mixte şi, deoarece este de prevăzut că propunerea franceză va fi acceptată de toate 
puterile, ar trebui să mai deducem că cei din Bucureşti vor răspunde declarând război Europei. Aceasta negreşit că ar fi o tentativă de 
sinucidere, dar să nu ne fie grijă că guvernul român o va comite. ,,Românul" asigură că românii nu se vor lăsa să fie vânduţi sau 
intimidaţi cu nici un preţ. Dar nu li se cere nici una nici alta. De la ei se aşteaptă numai că vor fi aşa de cu minte ca în fine să 
înţeleagă că nu numai ei singuri pot decide asupra condiţiilor de navigare pe un fluviu care pentru ei, deşi au câştigat Dobrogea, este 
numai un râu de graniţă.
Dacă ,,Românul" se plânge contra acuzărilor şi ameninţărilor unor foi austriace faţă cu România, el întru atâta are dreptate, că 
unele organe oficioase, mai ales ungare, şi-au vărsat focul cam prea energic pentru atitudinea guvernului din Bucureşti în cestiunea 
dunăreană. Dar o foaie care ea însăşi se pierde într-o violenţă aşa de inutilă n-ar trebui tocmai să se mire că şi altora li se isprăveşte 
răbdarea. E destul de neplăcut că cererile primitive ale Austriei, sprijinite de alte două mari puteri, au fost înlăturate prin rezistenţa 
României şi că bunăvoinţa amicală a guvernului austriac, cu care a recunoscut erigerea la regat a României, este aşa de rău 
răsplătită. Daca se văd cuvinte aspre în organele austriace ele sunt urmarea naturală a  cerbiciei  cu care România paralizează 
dorinţele Austriei. Ideea de-a face prin ameninţarea unei ocupări înarmate pe România să cedeze nu s-a dezbătut Ia noi niciodată 
serios. Cineva nu se bate pentru o comisie şi guvernul austriac dă mai curând cestiunei dunărene o importanţă prea mică decât prea  
mare. Ea negoţiază , [î]şi scade pretenţiile, arată toată bunăvoinţa de a se înţelege cu toată lumea; cei din Bucureşti însă copiază pe 
papa persistând cu încăpăţânare asupra unui infaibil non possumus, până în momentul când, în faţa voinţei marilor puteri, totuşi va 
ceda, pentru că nu va putea face altfel.
Noi suntem departe de a ameninţa pe România, mai curând fiind dispuşi a îndrepta amărăciunea contra politicei austriace, ce n-a 
ştiut să prevadă lucrurile mai bine. Desigur că pentru comitele Andrassy n-ar fi fost o osteneală supraumană să câştige la Congresul 
din Berlin o stilizare mai clară şi mai practică pentru art. 55 al Tratatului de pace. Două rânduri ar fi fost de ajuns. Dacă în articolul 
55 ar sta expres că navigarea pe Dunărea inferioară să fie supravegheată de o comisie mixtă în care ar trebui să fie reprezentate 
Austria şi statele riverane, atunci România n-ar avea nici un pretext de a face opoziţie contra Comisiei Mixte. Comitele Andrassy ar fi  
obţinut fără mare dificultate introducerea acestui adaus în textul Tratatului de pace însă el poate a crezut că cestiunea dunăreană nici 
nu merita o atenţiune specială. El şi-a concentrat toate puterile să obţie mandatul pentru ocuparea Bosniei. Aceasta, după opinia sa, 
era o politică mare. Cestiunea dunăreană a considerat-o de un ce prea subordinat decât să se ocupe cu amănuntele ei. A încheia o 
convenţie comercială cu România fără să întrebe pe Poarta, atunci încă suzerană, i s-a părut o măiestrie diplomatică, dar nu s-a  
gândit să puie un zăvor rezistenţei României contra apărărei intereselor austriace pe Dunăre. Articolul mai recent al ,,Românului" 
reaminteşte iarăşi foarte viu păcatele de omisiune ale politicei externe a Austriei şi de aceea nu-l putem citi cu aceeaşi ilaritate curată 
pe care desigur o va produce în alţii cari nu sunt interesaţi.
[7 aprilie 1882]
 
MATERIALURI ETNOLOGICE PRIVIND ÎN PARTE
ŞI PE D. NICU XENOPULOS , CRITICUL LITERAR
DE LA «PSEUDO - ROMÂNUL »
 
D. Nicu Xenopulos , criticul literar de la ,,Românul", binevoieşte a se juca de-a baba oarba cu cititorii „Telegrafului - fundescu " în 
socoteala mea. Se preface a se supăra pe un pasaj din darea mea de seamă asupra novelelor lui Slavici; s-a supărat în realitate pe alt pasaj şi 
sfârşeşte prin a mă face bulgar şi a descrie după cum îi place esteriorul şi deprinderile mele.
Ceea ce spune d. N. Xenopulos în privirea mea sunt creaţiunile unei fantazii nervoase, escitate prin lovirea ce i-am aplicat-o în darea 
mea de seamă. Căci dumnealui nu s-a supărat pe ceea ce citează ,,Telegraful'' ci pe-un pasaj pe care nu-l citează şi care e următorul:
,,Şi noi am avea ceva de citat — in contrarium — la teoria d-lui Maiorescu: romanurile genealogice ale lui Emile Zola. Ar fi interesant 
a se constata ce minţi, dar mai cu seamă ce caractere s-ar naşte din încrucişarea rasei ovreieşti cu cea neogrecească, încrucişare ce se operează 
uneori în România. Fără îndoială amestecătura între două rase egal de vechi, egal de decrepite fizic şi moraliceşte, ar produce nişte exemplare 
de caracterologie patologică care ar fi o adevărată pepinieră pentru viitorul redacţiunii „Pseudo-Românului".»
Asta dar v-a supărat, onorabile, iar nicidecum, după cum vă prefaceţi , aluziile la cafeneaua Procope. Aţi văzut în acest pasaj, ceea ce şi 
este în el, o aluzie la originea dv., lucru de care mi-a părut că trebuie să v-aduc aminte şi iată de ce.
În critica d-voastră asupra novelelor lui Slavici citesc următoarele:
 
Acolo unde d. Slavici voieşte să facă spirit el devine nesuferit.
.. Stilul parcă, merge pe brânci şi nuvela e atât de lungă încât chiar nemţii au zis că putea să fie mai scurtă.
...Nu era nevoie, pentru a esplica, să inventăm o teorie ad-hoc, aceea a romanului ţărănesc, precum a făcut-o d. Titu Maiorescu în 
studiul său Literatura română etc.
 
Astfel toată atitudinea dv. e de sus în jos, ca şi când aţi avea a da seama despre scrierile unor oameni inferiori d-voastră; e scrisă cu acea 
cârnire din nas proprie scriitorilor izraeliţi din toate ţările, cu acea suficienţă care se crede superioară oricui. În acest instinct de suficienţă greco-
ovreiască 
am lovit prin pasajul de mai sus. Dar cine eşti d-ta pentru ca, de la vârsta care-o ai şi cu cunoştinţele ce nu le ai, să-ţi fie permis a-ţi da aere de 
superioritate?
Cine eşti?
Ceea ce nu puteţi tăgădui a fi, pentru că nu puteţi tăgădui fizionomia, nici o puteţi şterge cu buretele .
De aceea v-aţi şi supărat foc pe spusele mele — căci adevărul doare — pe când eu nu mă supăr deloc de modul cum se reflectă 
persoana mea în ochii d-tale, căci de la aşa oglindă nici nu mă pot aştepta la alt reflex. Dar acest reflex nu schimbă deloc realitatea; el nu mă 
opreşte de-a fi dintr-o familie nu numai română, ci şi nobilă neam de neamul ei — să nu vă fie cu supărare —, încât vă asigur că între strămoşii 
din Ţara de Sus a Moldovei, de cari nu mi-e ruşine să vorbesc, s-or fi aflând poate ţărani liberi, dar jidani, greci ori păzitori de temniţă măcar 
nici unul. Deşi eu însumi nu dau în genere nici o importanţă acestor lucruri, ele sunt reale şi se pot schimba tot atât de puţin ca şi evreul d-
voastră fizic şi intelectual.
Actele aceste de flagelare le voi repeta de câte ori voi avea să lovesc în instinctele bastarde ale acelor străini, romanizaţi de ieri de 
alaltăieri, cari privesc toate în ţara aceasta ,,de sus în jos". Unul abia sfârşeşte liceul, vine să vânză mărunţişuri şi suliman la Bucureşti, îi merge 
rău o negustorie şi s-apucă de alta: de negustoria literară.
Şi acea fizionomie de frizor nu s-apucă doar să critice ceva de-o seamă cu el; nu, de Alecsandri se leagă.
D. N. Xenopulos învaţă doppia scrittura şi alte lucruri atingătoare de negoţ în străinătate, dar, întors aci, s-apucă de negoţ estetic în 
coloanele ,,Pseudo-Românului", judecând iar de sus în jos autori de cari nici nu e în stare să-şi deie bine seama.
C-un cuvânt, nu în d. Xenopulos in abstracto am lovit, ci în defectele înnăscute rasei, cari nu se pot schimba. Aceste defecte trebuiesc 
temperate , trebuiesc intimidate prin lovituri dureroase, pentru a nu deveni stricăcioase vieţii noastre publice.
· 
Dar această lămurire ce i-o dau d-nului mai sus citat n-ar avea nici o valoare, căci nu credem ca evreul său fizic, pe care-l drapează fără 
îndoială cu mai multă eleganţă decât eu partea mea muritoare, să intereseze tocmai mult pe cititor. Această lămurire [î]mi dă mie ocazia de-a 
mă rosti asupra unui adevăr pe care-l cred nestrămutat şi care-mi pare de cea mai mare importanţă pentru dezvoltarea ulterioară a poporului 
nostru.
Am avut neplăcuta datorie — căci pentru individ poate deveni o continuă neplăcere — de-a constata un adevăr despre care mă mir că 
nu-l formulaseră alţii înaintea mea, de vreme ce plutea în aer şi se impunea de sine însuşi, de-a constata adecă că tocmai în România poporul 
românesc n-a ajuns — decât cu rare escepţii — de-a da espresie fiinţei sale proprii. În viaţa publică, în şcoli, în literatură chiar s-a superpus o 
promiscuitate etnică, din părinţi ce nu vorbeau în casa lor româneşte, şi această pătură superpusă e cuprinsă de-un fel de daltonism intelectual 
faţă cu calităţile unuia din cele mai inteligente şi din cele mai drepte popoare, poporul românesc.
Întâmplarea m-a făcut ca, din copilărie încă, să cunosc poporul românesc, din apele Nistrului începând, în cruciş şi-n curmeziş , pân-în 
Tisa şi-n Dunăre, şi am observat că modul de-a fi, caracterul poporului este cu totul altul, absolut altul decât acela al populaţiunilor din oraşe din 
care se recrutează guvernele, gazetarii, deputaţii ş.a.m.d. Am văzut că românul nu seamănă nicăiri nici a C.A. Rosetti, nici a Giani, nici a 
Carada, nici a Xenopulos, că acest popor e întâi, fizic, cu mult superior celor numiţi mai sus, intelectual asemenea, căci are o inteligenţă caldă şi 
deschisă adevărului, iar în privirea onestităţii cugetării şi înclinărilor e incomparabil superior acestor oameni. Am observat şi mai mult: că clasa 
veche superioară, rea - bună cum o fi fost, seamănă în toate cu mult mai mult poporului; că are mai multă francheţă de caracter şi incomparabil 
mai multă onestitate, că sunt în ea rămăşiţe de vrednicie dintr-o vreme anterioară epocii fanarioţilor.
Se putea oare să nu conchid că pătura superpusă de roşii nu e nici româna de origine, nici asimilabilă măcar? Dovada cea mai strălucită 
despre aceasta mi-a dat-o banchetul d-lui C.A. Rosetti, la care mesenii erau într-adevăr de-o stranie, de-o absurdă promiscuitate.
Din citirea izvoarelor istorice m-am convins că în decursul evului mediu, care pentru noi a încetat cu venirea fanarioţilor, n-am avut 
clasă de mijloc decât ca slabe începuturi şi că această clasă — escepţie făcând de olteni şi ardeleni — e cea mai mare parte de origine străină. 
De aci abia am putut să-mi explic revoluţia socială petrecută în zilele lui Cuza Vodă, al cărei apogeu e sub domnia lui Carol îngăduitorul. Este 
în realitate nimic mai mult, nimic mai puţin decât proclamarea perpetuă a predominării elementelor străine asupra poporului istoric, compus 
încă până azi din ţărani mici şi mari. Odată ajuns la această convingere, totul era hotărât pentru mine; era o datorie de a fi şi de-a rămânea în 
partea poporului istoric, din care însumi fac parte, şi în contra păturii superpuse de venetici.
M-am convins că acea ură în contra trecutului, acea aruncare în apă a tuturor tradiţiilor, acel abis creat între trecutul de ieri şi prezentul 
de azi nu e un rezultat organic şi necesar al istoriei române, ci ceva factice şi artificial.
Nu omul in abstracto se mişca în d. C.A. Rosetti în contra boiarilor , ci grecul: nu omul in abstracto, Fundescu, înjură în „Telegraful", 
ci ţiganul din el; nu talentul înnăscut al d-lui Xenopulos îşi dă în coloanele ,,Pseudo-Românului" un aer de superioritate, luând cam peste picior 
novelele lui Slavici sau o teorie a lui Maiorescu, ci ,,jidanul " din el îşi dă aceste aere. Caracterul — din nefericire — se moşteneşte.
Un popor bătrân şi unul tânăr sunt două ramuri din copacul omenirii, dar cari s-au despărţit de mult şi s-au deosebit de mult. Vai de 
poporul tânăr, cu instincte generoase, cu inteligenţă mlădioasă şi primitoare de adevăr, când vine în atingere cu uscăturile omenirii, cu resturi de 
popoare vechi cari au trecut prin toate mizeriile unei civilizaţii stinse, cu acele resturi în care vertebre şi cranii sunt osificate şi condamnate la o 
anume formă, resturi intelectual sterpe, fizic decăzute, moraliceşte slabe şi fără de caracter. Toată viaţa publică a poporului tânăr se viciază, 
moralitatea lui decade, inteligenţa lui sărăceşte şi se usucă. Nu e nici un pericol pentru români de - a - şi asimila rase tinere de orice origine ar fi, 
dar un pericol mare de-a asimila rase bătrâne, cari au trecut prin o înaltă civilizaţie şi prin mare corupţie, şi cari în decursul vieţii lor şi-au 
pierdut pe de-a pururea zestrea sănătăţii fizice şi morale.
Şi cum să nu fie aşa? Plebea aceasta e recrutată din Bizanţ, din împărăţia grecească a Răsăritului. Trebuie să-şi reprezinte cineva istoria 
acestei împărăţii, mia de ani de crime scârboase, de mizerii, de demagogie, trebuie să-şi aducă aminte că era împărăţia în care taţii îşi 
desvirginau fiicele, copilul scotea ochii părintelui, părintele copilului, în care căsătoria era o batjocură, în care suflet şi trup erau venale , şi 
atunci va vedea că nişte cauze cari au durat o mie de ani nu e cu putinţă să nu se fi întrupat, să nu se fi materializat în rasa de oameni ce trăia 
acolo. Legea cauzalităţii e absolută; ceea ce s-a petrecut ca cauză o mie de ani în Bizanţ şi până azi a trebuit să treacă în organizarea fizică şi 
morală a acelui neam, s-a încuibat în privirea vicleană, chiorâşă şi mioapă , în fizionomia de capră, în înclinarea de-a avea cocoaşă. Cu viclenia 
din privire corespunde daltonismul intelectual pentru orice bun moral, fie onoare, fie demnitate, fie adevăr; cu înclinarea  cocoaşei  fizice 
corespunde cocoaşa morală. Căci cine nu minte niciodată e natura. Când pune-n două picioare o caricatură, ea ştie foarte bine de ce-a pus-o; şi 
ceea ce ea fizic condamnă la uriciune e şi moraliceşte urât şi trebuie să culmineze în Tetzis şi în Scarvulis , connaţionali ai celor mai mulţi 
dintre roşii.
Această opinie nu este numai a mea. Vestitul etnograf francez Lejean contestă acestei rase orice putinţă de onestitate, iar un autor 
modern vorbeşte astfel despre ea:
 
Grecul nu se bucură în România de nume bun. Oamenii avuţi dintre ei sunt aproape fără escepţie jucători de cărţi şi de o completă imoralitate 
sexuală ; ceea ce le dă oarecare aparenţă de oameni de societate este politeţea lor pospăită. Din clasele de jos ale acestui popor se recrutează în 
România cei mai mulţi escroci, pungaşi, hoţi şi ucigaşi.
Cât despre funcţionarul grec, la el e totul de vânzare pentru bani şi sperjuriul nu e pentru el o faptă condamnabilă . Daca evreilor poloni cată să 
li se conteste orice morală, grecului trebuie să i se conteste şi mai mult încă, căci nu cred ca neogrecul să afle în dicţionarul său vorba moralitate. 
Atacuri nocturne şi hoţii la drumul mare se comit mai cu seamă de aceşti oameni şi, fiindcă cei mai mulţi advocaţi sunt asemenea greci, nu se descopere 
în genere nimic sau, daca se şi descopere, i se dă drumul hoţului să fugă sau se achitează , pretextându-se că nu se poate proba nimic în privire-i .
Grecul începe cu lada de portocale ce le precupeţeşte şi încetează prin a fi dublu şi triplu milionar. În acest timp conştiinţa nu joacă la el nici un 
rol; el devine evlavios abia după ce averea e pusă bine în lada de fier. Pentru a câştiga această avere, el nu se sfieşte de nici un mijloc şi oricare-i permis 
după opinia lui, moral sau imoral, onest sau malonest, drept sau criminal. (V. R. Henke , Rumanen , pag. 37, 38).
• 
Din cele ce preced d. N. Xenopulos se va fi convins cât de puţin mă poate atinge ori supăra ceea ce spune despre mine.
D-sa îmi face onoarea de a-mi batjocori scrierile. [Î]i pot spune că singura insultă gravă ce mi-ar putea-o aduce ar fi de-a mă lăuda în 
coloanele „Pseudo-Românului". Lauda în acel organ, pentru care însuşi numele poporului nostru e o marfă ce se vinde pe 20 bani numărul, o 
asemenea laudă m-ar face să mă îndoiesc de mine însumi şi să cred c-am început a fi de-o teapă intelectuală şi morală cu roşii. Şi aceasta m-ar 
durea, căci nu ştiu să fi greşit ceva lui Dumnezeu şi oamenilor pentru a merita o atât de amară pedeapsă. Pentru a mă curăţi de vina de a fi 
lăudat în organul în care a fost lăudaţi şi cei ce şi-au înfrânt până şi jurământul şi onoarea militară la 11 fevruarie ar trebui să intru în sfântul 
fluviu Gange şi să mă închin, recitând imne ale Vedelor, scrise în sfintele începuturi, când omul era încă adevărat ca natura şi natura adevărată 
ca omul.
M. Eminescu
[8 aprilie 1882]
DUNĂREA
[,,«NEUE FREIE PRESSE» VINE DIN NOU"] 
 
,,Neue freie Presse" vine din nou să ne deie interesante revelaţiuni. Ea scrie:
 
Guvernul francez a notificat propunerea lui Barrere tuturor puterilor interesate, de asemenea şi României. Cercurile politice speră că toate 
guvernele reprezentate în Comisiunea Internaţională vor accepta propunerea. Nici din partea României nu se aşteaptă o opoziţie în principiu. În 
privinţa aceasta e desigur un ce important că guvernul român, după cum ni se anunţă din Bucureşti, protestează foarte categoric contra ideii că 
,,Românul" ar avea vreun mandat să vorbească în numele guvernului regelui Carol. ,,Românul" nu mai e organul cabinetului din Bucureşti şi părerile 
emise de această foaie sunt a se privi numai ca opiniuni private ale proprietarului ei, d. Rosetti, care, nefiind nici ministru, nici preşedinte al Camerei,  
poate vorbi numai în numele său şi nu al guvernului sau al reprezentaţiunii naţionale. De aceea România nu este deloc indispusă să accepte atât 
instituirea Comisiunii Mixte cât şi preşedinţia Austriei într-însa şi delegarea unui membru al Comisiunii Europene în Comisiunea Mixtă. Guvernul 
român dă acestei Comisiuni şi dreptul celui mai sever control relativ la executarea regulamentului şi a deciziunilor Comisiunii Europene, dar pretinde 
numai ca, pe teritoriul său riveran, atât regulamentul cât şi deciziunile Comisiunii să se execute de organele sale proprii. Deci guvernul român va 
prezenta Comisiunii Europene un amandament pentru conservarea dreptului executiv al statelor riverane. După cum se ştie, Comisiunea Europeană 
se va întruni deja pe la finitul lui aprilie şi, cum se crede, la începutul Lui mai va examina propunerea Barrere. Dar afară de România poate vor 
prezenta amandamente şi alte puteri.
[9 aprilie 1882]
 
[„CÂND NE-ADUCEM AMINTE"] 
 
Când ne-aducem aminte de bunul simţ de - odinioară a poporului nostru ne atmosferizăm oarecum c-o altă epocă, plină de senin şi de 
cuminţie, lipsită de pretenţii, sănătoasă. Poporul citea pe atunci scrierile unui Anton Pann, ale unui Gherasim Gorjan. Azi citeşte Dramele 
Parisului, Mizeriile Londrei , Misterele Puşcăriei . Nu era vrun lucru mare Tilu Buhoglindă , Arghir ori Leonat din Longobarda, dar formau — 
de bine de rău — o atmosferă intelectuală de-un admirabil bun simţ si adesea cu mult haz. În orice caz nu se corumpea fantazia oamenilor şi nu 
li se vicia judecata.
Astăzi, dac - am judeca intelectul popular după ceea ce el citeşte, am trebui să rămânem uimiţi de corupţia de fantazie şi judecată care 
se introduce sistematic în el, dar totodată am înceta de-a ne mira de ce acest ogor al creierului omenesc a devenit atât de primitor pentru orice 
idee  suptă  din degete, de ce judecata omului din popor nu mai e în stare de-a rezista nici celei mai comune sofisme făcute de-o gazetă 
guvernamentală, de ce acest teren e atât de pregătit pentru a primi absurdul în el şi a rămânea indiferent faţă cu cele mai elementare adevăruri.
E desigur ceva elementar ca o reformă, înainte de-a fi introdusă, să fi devenit necesară, să fie cerută de cineva, de grupuri ale 
populaţiunii sau de populaţiunea întreagă.
Am dori să ştim cine în ţara aceasta cere electivitatea magistraturii, cine sufrajul universal? Nime.
Cu toate acestea zilnic ,,Românul" readuce pe tapet când una, când alta şi aproape totdauna cu acuzarea că partidul conservator se ridică 
contra drepturilor poporului, contra naţiunii.
Până când aceste fraze banale, lipsite de orice cuprins, mai pot afla urechi crezătoare ?
Dar cine vă cere electivitatea, cine vă cere sufrajul ? Ceea ce vă cere lumea nu e să-i luaţi ochii cu formări , deformări şi reformări ; 
muncă vă cere. Daca avem nevoie de ceva este mai înainte de toate o administraţie cu ştiinţă de carte şi insuflată de spiritul probităţii ; acelaşi 
lucru se cere de la judecători, de la profesori, de la orice organe ale statului. În loc de-a restitui poporului prin muncă serioasă ceea ce vă dă ca 
buget al cheltuielelor, ne veniţi zilnic, cu aerul tragic al Dramelor Parisului şi al Mizeriilor Londrei , să cereţi ba reformarea legii electorale, ba 
electivitatea magistraţilor, ba câte toate.
Toate acestea nu ajută nimic, nu uşurează c-un grăunte măcar sarcina socială, din contra o îngreuie fără de nici un folos şi ţara stă tot pe 
loc, ţăranul ară tot cu plugul lui Mircea cel Mare, administraţia tot rea, şcoala tot mediocră, justiţia tot înjghebată din oameni ce vor să-şi facă în 
tribunale practica de advocatură .
După cum ni se pare nouă, legile şi organizarea politică ar fi putut să rămâie cu totul aceleaşi cari erau înainte de 1700;nu l-ar fi durut 
pe nimenea capul de toate acestea. De ce căutăm
în legi, în forme şi în reforme scrise ceea [ce] nu este, nu poate fi cuprins în ele: probitatea aplicării lor şi cunoştinţele tehnice de resort ? Legile 
cele mai bune nu fac din subprefect un om cu ştiinţă de carte; cea mai bună constituţie din lume nu poate face pe-un Simeon Mihălescu să ştie 
altceva decât a se iscăli şi a se învoi cu Warszawsky; legi scrise nu pot înlocui munca, nu probitatea, nu cunoştinţele şi practica afacerilor 
publice.
Acesta este însă blestemul demagogiei, de-a vedea relele acolo unde nu sunt şi de-a nu le recunoaşte acolo unde sunt în adevăr. Ele sunt 
în ignoranţă, în cele patru clase primare erijate în om de stat; ele sunt în lipsa de probitate, în lipsa de creştere şi de cultură; în contractarea de 
trebuinţe străine, pe cari inepţia de-a munci nu le poate satisface decât recurgând la mijloace maloneste şi la şarlatanerie politică. Acestea sunt 
relele ce trebuiesc combătute, nu legea electorală ori numirea magistraţilor de cătră guvernul regelui. Şi, daca organele roşii ar avea mai multă 
onestitate de cugetare, s-ar pune să combată asemenea relele reale, nu cele fictive şi imaginare; ar căuta remedii în contra ignoranţei şi 
improbităţii , iar nu remedii scrise pe hârtie în contra organizaţiunii actuale.
[10 aprilie 1882]
 
[„D. N. BASSARABESCU NE ÎNTREABĂ "]
 
D. N. Bassarabescu ne întreabă dacă din partea redacţiei a fost inserat în „Timpul" articolul privitor la d-sa şi semnat de d. Miulescu , 
tipograful. Acel articol purtând o semnătură personală e pur şi simplu o inserţiune prin care tipograful se apără în contra acuzărilor ce i se 
adusese şi nu priveşte deloc redacţia acestei foi.
[10 aprilie 1882]
 
CESTIUNEA DUNĂRII
[„CORESPONDENTUL DIN BERLIN"] 
 
Corespondentul din Berlin al ziarului ,,Neue freie Presse" scrie următoarele:
 
Se susţine cu deschiderea Comisiunei Europene, ce era să fie la 24 aprilie, se va amâna poate pentru luna lui mai. Până atunci se speră a ajunge la 
o înţelegere a tuturor statelor interesate. Nu se poate şti exact dacă această aşteptare se întinde şi asupra rezistenţei ce se bănuieşte că va face 
România. Din sorginte bună se aude că proiectele României nu se îndreptează contra Comisiunii Mixte ca atare, ci se rapoartă la competenţa ei, între 
altele la numirea inspectorilor de porturi. România are să propună ca fiecare stat riveran să-şi aibă inspectorii săi, adecă în porturile austriace să fie 
austriaci, în cele române inspectorii de porturi să fie români. Se zice că propunerea Barrere nu conţine nimic asupra acestui punct.
[11 aprilie 1882]
 
[„NU EXISTĂ FĂRĂ ÎNDOIALĂ"] 
 
Nu există fără îndoială o mai mare tiranie decât cea demagogică. Nu-i vorba, nici absolutismul unui singur om nu-i vro poamă. Ş-aci te 
pomeneşti că un individ cu sistemul nervos compromis prin viţii şi desfrânări se constituie în reprezentant absolut al statului şi-i impune ca lege 
fel de fel de insanităţi cari - i trec prin minte, făr' a ţinea seamă nici de deprinderile abituale ale oamenilor, nici de necesităţile aievea ale 
statului. Dar la despoţii din mila lui Dumnezeu se întâmplă totuşi că interesul lor propriu şi interesul statului sunt până la un grad oarecare 
identice;
despotul ştie că puterea statului e puterea sa proprie şi deja interesul său [î]i impune mai multă circumspecţiune în dictarea măsurilor sale.
La demagog lucrurile stau cu totul altfel. Şi el dispune de-o putere absolută, căci şi demagogii sunt toţi tirani şi liberalismul lor e-o 
frază, dar interesul statului nu este identic cu al lor propriu. Ei n-au absolut nici un interes ca maşina guvernamentală să funcţioneze exact şi 
regulat; din contra, cu cât dezordinea şi neclaritatea de idei va fi mai mare cu atât demagogul e mai sigur de-a rămânea sus. Şi demagogii sunt 
aproape toţi viţioşi, netrebnici, laşi ca caracter şi nerozi ca minte — dovadă aproape totalitatea partidului roşu de la noi —, lipsiţi cu totul de un 
complex de idei morale cari să constituie normativul unei vieţi oneste şi serioase, fără stăpânire pe faptele şi cugetul lor, dar pe lângă aceste rele 
se adaogă şi acela că interesele lor private şi personale sunt departe de-a fi identice cu ale statului, sunt din contra opuse acestora, căci statul, cu 
natura sa permanentă şi moralizătoare, este cel mai mare adversar al destrăbălării de idei şi de instincte.
De aceea ei caută să-l sape în toate chipurile, să-i sustragă toate elementele de statornicie şi de dreptate de care dispune.
Acum justiţia le stă în cale.
Toate autorităţile consultate până acum s-au pronunţat în contra electivităţii, toate organele presei independente asemenea. Cu toate 
acestea o mână de demagogi susţine numaidecât izbutirea acestei reforme americane, pe care nimenea nu le-a cerut-o şi care-a fost inventată în 
coloanele ,,Românului" de unul dintre reformatorii universului din cafeneaua Procope. Nu mai înţelegem până unde o s-ajungă cinismul acestor 
oameni cari au mereu în gură opinia publică şi naţiunea şi cari ţin mai puţin seamă decât oricine de aversiunea hotărâtă a opiniei şi a naţiunei în 
contra electivităţii. Fiecine simte că justiţia ar deveni în chipul acesta un instrument, o proprietate privilegiată a unui partid; se simte că 
advocaţii roşii ar specula-o ca pe o marfă, că clienţii acestor advocaţi, ce sunt şi agenţi electorali, ar avea privilegiul de-a câştiga procesele în 
contra oricui şi cu toate acestea ne vin mereu cu idei a priori, a căror realizare chiar în America se dovedeşte a fi o nenorocire publică.
Relevăm asemenea că prin reformă se tăgăduieşte un drept al Coroanei, acela de-a numi judecători după cunoştinţele ce le posed, după 
gradul de încredere ce inspiră, precum şi dreptul de-a-i depărta pe cei venali şi ignoranţi, drepturi ce nu se pot lua fără pericol absolut din mânile 
regelui.
Dar toate acestea nu împiedică pe demagogi. Republicani, după propria lor mărturisire, ei nu îngăduiesc pe rege decât pe cât timp trăiesc 
în realitate în republică, şi-i ameninţă prin agenţi diplomatici viaţa chiar din momentul în care ar vrea să-şi afirme prerogativele pe cari i le 
asigură Constituţiunea.
[16 aprilie 1882]
 
SULTANUL ŞI CHEDIVUL 
 
După cum e informată o foaie din Berlin,  Poarta a dat ordin reprezentanţilor săi din străinătate să pună pe tapet situaţiunea egipteană, 
deocamdată în mod confidenţial. Totodată ei sunt însărcinaţi să atragă cu tot dinadinsul atenţia  puterilor asupra  neapăratei necesităţi de a înlocui pe 
chedivul Tewfik , lipsit de orice autoritate, printr-un prinţ care să fie în stare a restabili autoritatea guvernului  precum şi totodată să asigure prosperitatea 
prea ameninţată a ţării, drepturile şi interesele sultanului conform cu tratatele cât şi ale puterilor europene. Reprezentanţii otomani au să mai adauge că sultanul 
consideră de un ce imperios ca Egipetul să se reîntoarcă la principiul succesiunii conform legii Islamului .
Într - acestea sultanul a şi trimis la Cairo o comisiune, în frunte cu Osman Paşa, apărătorul Plevnei. Zilele  chedivului Tewfik par a fi numărate .
 
Este de remarcat că şi „Norddeutsche Allgemeine Zeitung", organul d-lui Bismark, accentuează asupra necesităţii pentru Egipet, unde a 
dispărut orice autoritate şi anarhia bate la uşă, de-a avea în frunte o mână de soldat, o mână de fier. Dar nici în Africa lucrurile n-au ajuns aşa 
departe ca în noul Regat român, unde destrăbălarea oamenilor guvernului, unde jafurile şi omorurile ar trebui să îndemne la o acţiune mai 
energică pe toţi bărbaţii cu dor de ţară.
[17 aprilie 1882] 
[„SENATUL MODIFICÂND ÎN SECŢII"] 
 
Senatul modificând în secţii unele articole ale proiectului tocmelelor agricole, ,,Românul" găseşte ocazie de-a spune:
 
Să bage de seamă, cei cari nu vor loviri de stat de sus în jos, ci de jos în sus !
Nu provocaţi noi loviri de stat!
 
Nu vorbim de modificările introduse de Senat în proiectul Camerei, pentru că legea ni se pare un paliativ neputincios în contra unui rău 
organic.
Nu sunt de vină nici proprietarii mari, nici cei mici de înrăutăţirea raportului între muncă şi capital, ci de vină este şi rămâne 
dezvoltarea liberală, căreia i-au dat naştere în ţară partidul roşu, ridicarea în sus a unei păture numeroase de feneanţi cari, sub titlurile cele mai 
diverse şi cele mai specioase, sunt avizaţi a trăi din spinarea claselor producătoare.
Începând cu Crăcănel , saltimbanc caraghioz, fost matelot pe-o corabie grecească de pe Dunăre, care azi ia o pensie de 4 000 franci pe 
an sub pretextul că ar fi fost artist dramatic, un om de care lumea râdea ţinându-se de inimă de câte ori [î]l vedea jucând tragedie, şi sfârşind cu 
saltimbancul  politic C. A. Rosetti; punând la mijloc toată seria de cumularzi şi de  reputăţii  uzurpate câte trăiesc din bugetele statului, 
comunelor, judeţelor, vom vedea că aceasta este noua aristocraţie care suge măduva poporului, că aceasta este cauza adevărată a relelor 
economice ce ne bântuie. Şi n-o descoperim noi aceasta, în mod izolat şi individual. Acum douăzeci de ani constata începuturile boalei sociale 
un Constantin Cretzulescu ş.a. Dac - am număra zecile de mii de feneanţi cari, direct ori indirect, trăiesc, fără nici o muncă musculară sau 
intelectuală, din sudoarea poporului de jos, am înţelege de ce azi există o cestiune socială şi de ce înainte nu putea să existe. În adevăr de la 
1270 şi până în zilele de acum ale roşiilor nu întâlnim în izvoadele ţării nici umbră de cestiune agrară ori socială. Ce cestiune agrară putea exista 
în adevăr când clase dominante foarte puţin numeroase se întemeiau pe baza largă a unui numeros popor? Piramida avea temeliile largi şi vârful 
ascuţit, mulţi dedesubt, puţini deasupra, şi de-aceea mergeau bine şi cei mulţi dedesupt şi cei puţini deasupra; de aceea pe atunci boierul număra 
banii lui cu baniţa , iar ţăranul pe ai lui cu căuşul; şi suflet de om din ţara aceasta nu cunoştea mizeria, decât doar din auzite.
Iată dar cauza adevărată a răului: stricarea proporţiei între clasele consumatoare şi cele producătoare . Azi, în locul a o mână de oameni 
cari nu-i cereau poporului românesc decât 10 milioane pe an pentru conducerea afacerilor lui publice au venit zeci de mii de postulanţi şi de 
lefegii cari - i cer aceluiaş popor, acelaş ca număr şi ca putere de producţiune, de douăzeci de ori pe atâta, căci azi şi Giani e boier, şi Carada 
este, şi mulţi alţii al căror număr nu mai are sfârşit.
Asta e buba, onorabilă tagmă! În generaţia întâia eraţi unde v-a găsit Ypsilant al d-voastră, la coada trăsurilor, şi-n generaţia a doua toţi 
boieri, toţi scoşi din cutie, toţi rozând pita lui Vodă cum vine vorba, şi toţi nemuncind nimic, nepricepându-vă la nimic, toţi având o singură 
prăvălie şi un singur negoţ, prăvălia principiilor ponosite şi spălate 'n şapte ape, negoţul vorbelor goale din cari nici paserile n-au cu ce se 
sătura. Muncă, onorabilă tagmă, iată ce vi se cere, şi atunci nu va mai exista cestiune de tocmeli agricole ori cestiune agrară. Simeon stâlpnicul , 
cu patru clase primare, la tăiat lemne, nu director de ministeriu; violoncelul, cu patru clase primare, între lăutari, nu director de bancă; Giani la 
menajerie nu la ministeriu! Munca vi se cere şi poporul nu va mai fi apăsat, căci nu va avea de cine să fie apăsat. Fiţi economic şi social ceea ce 
sunteţi intelectual şi moraliceşte; fiţi plebea care - aţi fost, plebea scursă din câteşipatru unghiurile lumii pe uliţele oraşelor noastre, şi poporul 
românesc nu ar mai avea a se plânge de apăsare, ci ar deveni tot acela care- a fost mai înainte.
Loviri de stat de jos în sus?
Dar ştie d. C. A. Rosetti în contra cui s-ar îndrepta ele? Ştie d-sa că asemenea loviri ar putea preface grădinile de virtuţi ale partidului 
său în grădini pendente, dar nu ca ale Semiramidei, ci atârnând de felinare ?
Loviri de stat de jos în sus?
Dar ştie d. C. A. Rosetti că atunci cânepa ar începe a creşte şi pe scama domnii - sale , şi pe seama românilor ,,Românului" în ţara 
aceasta?
Ei măre, au trecut vremea în care treceaţi de martiri şi patrioţi. Azi lumea vă ştie şi firele de păr din cap şi păcatele mai multe decât 
acele fire. Nu mai va să daţi vina pe boiari şi iar pe boiari; acu vi s-a arătat şi arama d-voastră şi lumea vede limpede cine sunt adevăraţii 
esploatatori de ţară, adevăraţii ei apăsători . Nu mai va să facă pacoste caprele şi oile să le tragă ruşinea ; am început a ne cunoaşte, domnilor. 
Odinioară şi ţara era naivă, şi boierii naivi, şi poporul naiv, naivi cu toţii ca copiii din doi părinţi, crescuţi sub acelaş acoperământ. Dar au venit 
copii stricaţi între noi, copiii altor popoare, străine, cu limba şi cu obiceiele cele rele, cum ar zice Matei
Basarab, şi ne-am deşteptat şi noi. O lovire de stat de jos în sus n-ar fi pentru cine se pregăteşte, adică pentru d-voastră, ci pentru cine se 
nemereşte , după cum spune povestea vorbei, că mai ştie aiducul nostru ş-altă potecă, nu numai cea bătută de d-voastră.
[18 aprilie 1882]
 
O ÎNTÂMPINARE
[„ÎN «RĂZBOIUL» D-LUI GR. H . GRANDEA"] 
 
În ,,Războiul" d-lui Gr. H . Grandea citim cu justă mirare următoarele şiruri:
 
Către cititori
Acest organ, „Războiul" (român), prin neatârnarea şi nepărtinirea cu care a spus şi spune adevărul oricăruia , fie alb, fie roşu, n-a putut să placă 
nici opoziţiei albe.
Pentru că n-am voit a ne înfăţişa la Tribunal sau apela la Curte (dorind a ne spăla rufele în familie) a rămas definitivă şi executorie o sentinţă prin 
care se recunoaşte d-lui Miulescu (fost comisar în poliţia conservatoare, iar acum întreprinzător tipograf) o creanţă discutabilă, dată spre a-i servi la 
nevoie.
Interesele coteriei cărei serveşte numitul domn cerând compromierea organului nostru a aplicat o urmărire care, prin felul ei, a împiedecat apariţia 
ziarului.
Acum însă am primit a îndura cheful d-lui Miulescu până la o lămurire judecătorească, ca o deferinţă, către publicul căruia datorau existenţa acestui 
organ, căci toate cele zise, că cutare şi cutare a contribuit la fundarea şi existenţa lui, sunt cele mai neruşinate calomnii.
Aceasta ca răspuns la publicaţia din ziarul conservator ,,Timpul".
 
Am ruga pe onor. confrate să nu confunde procesele de datorii ce le are şi sentinţele ce le obţin creditori de-ai săi de la tribunalele civile 
cu opoziţia albă. Asemenea l-am ruga să nu atribuie redacţiei ,,Timpului" cuprinsul anunţurilor de pe pagina a patra, unde în adevăr între ,,Vinul 
de Chapoteaut cu peptione de pepsină " şi ,,Pastilele Dethan cu sarea lui Bertholet " întâlnim un aviz al custodelui , ce, conform c-o sentenţă a 
Tribunalului Ilfov, secţia comercială, încasează în socoteala d-lui N. Miulescu, tipograf, veniturile „Războiului" — Grandea.
Ce au însă a face toate acestea cu opoziţia albă, cu pretinsele interese ale coteriei de-a compromite ziarul d-sale? Opoziţia albă dă 
sentinţă la tribunalul comercial sau ea pune custode? Avem a împărţi aşa de puţin cu procesul d-lui Grandea ca şi cu vinul Capoteaut sau cu 
sarea Bertholet . D. Grandea afirmă că spune totdeuna adevărul. Tocmai adevărul ani dori să-l spună totdeuna. Atunci desigur n-am fi avut 
ocazia a-i da dezminţirea de faţă.
[18 aprilie 1882]
 
[„UN EXEMPLU IZBITOR"] 
 
Un exemplu izbitor de modul cum prosperă la noi instituţiunile cele mai folositoare este Şcoala de Belle - arte . Creată în 1864, această 
şcoală atât de necesară a vegetat în părăsire până astăzi şi ameninţă a se pierde cu totul, din cauză că nu i se da[u] mijloacele necesare pentru a 
trăi şi a da roadele ce are drept să aştepte societatea de la o asemenea instituţiune. Un guvern serios ar face din două lucruri unul: or i-ar da 
mijloacele necesare, or ar desfiinţa-o cu totul. Guvernul de astăzi, guvern al vorbelor sunătoare şi al frazelor seci, se mulţumeşte a conserva 
titlul de Şcoala de Belle - arte , fără a-i da mijloacele necesare de a trăi. De aceea on. d. Aman, iubitul nostru pictor, s-a văzut nevoit încă de 
anul trecut să-şi dea demisiunea ce urmează:
 
Domnule ministru,
La 1864 s-au creat mai multe şcoale profesionale, între care şi Şcoala de Belle - arte . Necesitatea unei asemenea creaţiuni s-a dovedit îndată prin 
înscrierea a 40 de elevi. Mulţi dintre ei au părăsit funcţiuni bine retribuite pentru a îmbrăţişa această artă. Profesorii asemenea au arătat mult zel şi 
satisfacţiune văzându-se înconjuraţi de atâţi juni decişi a lucra.
Trei ani trecuseră şi, Şcoala de Belle - arte nefiind prevăzută în legea Instrucţiunii Publice, putu fi cu inlesnire ştearsă din buget în anul 1867; 
această supresiune fu făcută sub motiv de echilibrare a bugetului, motiv care se invoacă
întotdauna de câte ori se simte necesitate de economii în prejudiţiul bugetului Instrucţiunii Publice. Să constatăm aci dezinteresarea d-
lor profesori ce au continuat cursurile d-lor gratis în timp de 6 luni, până când ministrul succesor d-lui Strat a căutat să repare greşeala 
făcută de predecesorul său, înfiinţând din nou şcoala. Mulţi din elevi, şi încă din cei mai buni, în intervalul acesta, şi-au pierdut orice 
iluziune care nutrea speranţele şi viitorul lor şi au părăsit şcoala.
Cu toate peripeţiile şi descurajările de tot felul, şcoala 'şi urmă cursul şi putem lesne constata că rezultatele sale au fost mai presus 
de aşteptare. Toate catedrele de desemn şi caligrafie, ce erau ocupate în mare parte de străini fără cunoştinţă de ceea ce li se cerea a 
preda, sunt acum ocupate de tineri ieşiţi din Şcoala dr Belle - arte ; mai mulţi au devenit artiştii cunoscuţi publicului, trăind independinţi 
în urma profesiunii lor. Espoziţiunile anuale ce s-au putut face în urmă cu opere şi creaţiuni naţionale au dovedit asemenea începutul 
artei existente la noi. Toate acestea, d-le ministru, d-voastră personal le cunoaşteţi ca unul ce aţi urmat progresele sale, la care nu puteţi 
decât a vă interesa, fiindcă aţi lucrat pentru instituirea ei ca secretar general al Ministerului al cărui şef suprem sunteţi astăzi. Nu-i mai 
lipsea acestei şcoale decât o lovitură puternică pentru dezmembrarea ei şi această ultimă lovitură a fost dată de predecesorul d-ei voastre 
ştergând bursele ce mai rămăseseră elevilor fără mijloace.
Este constatat, domnule ministru, că nu numai la noi, dar în genere, afară de mici escepţiuni, cei ce vin a îmbrăţişa artele frumoase 
aparţin junimii fără mijloace; de aceea mai la toate naţiunile, chiar în secolii trecuţi, s-au instituit burse pentru întreţinerea elevilor lor. 
Căci iată ce se întâmplă fără această măsură salutară: elevii se înscriu pe toată ziua şi urmează mai mult sau mai puţin regulat; însă, 
îndată ce au putut obţine cel mai mic rezultat, caută a profita pentru întreţinerea lor şi de acolo faceri de portrete după fotografii etc., de 
la care nu pot trage decât folosul bănesc sau a se înscrie la vro catedră vacanţă a vrunui pensionat şi prin urmare a neglija şcoala. Iată 
cauza de unde profesorii se văd înconjuraţi necontenit de începători şi, abia 'şi pun speranţele pe unii din ei pentru a obţine un rezultat 
satisfăcător pentru dânşii şi, când să devie utili ţării, [î]i vede dispărând.
Ce satisfacţiune poate dar avea un profesor al unei asemenea instituţiuni ? Apuntamentele desigur că nu, fiind mai mult decât 
ridicule, de 200 şi 300 lei maximum. Cum vedeţi, domnule ministru, această şcoală, cu toate rezultatele ce a putut da şi de care mă 
îndoiesc a le mai obţine în viitor de vom continua pe aceeaşi cale, trebuie să se desfiinţeze ca un ce inutil sau, ceea ce este dorit de toţi, 
să se reformeze serios, după cum subsemnatul am avut onoarea să cer în repeţite rânduri; rapoartele din 17 septembrie 1879, din 1 
decembrie 1879 etc. vorbesc în acest sens.
După o esperienţă de 17 ani la direcţiunea acestei şcoale să-mi permiteţi, domnule ministru, a vă espune vederile mele, spre a putea 
servi când s-au constatat de domnia voastră că şcoala aceasta, de unde s-au recrutat până acum profesorii pentru şcoalele secundare, are 
necesitatea să i se prelungească esistenţa.
 
Propun dar :
 
1. Zece bursieri cu o subvenţiune de cel puţin 60 lei pe lună pentru fiecare elev.
2. Ca oraşele principale să trimită câte un bursier care, după terminarea studiilor, să stăruiască în comuna ce l-a subvenţionat ca om 
special pentru tot judeţul.
3. Să se stipuleze prin lege ca şcoala să fie tratată ca şcoalele speciale cu facultăţile de la Universitate, potrivit proiectului de lege 
alipit la raportul no. 73 din 1 decembrie 1879.
4. înfiinţarea secţiunii de Arhitectură, indispensabilă pentru a se învăţa desemnul liniar cerut concurenţilor aspiranţi la catedrele 
secundare.
5. A se spori apuntamentele profesorilor conform specialităţii ce profesează.
6. Să se prevază o sumă drept recompensă pentru artişti ce vor produce opere de merit şi naţionale.
Până la acordarea celor de mai sus arătate, fără de care nu se poate aştepta nici un rezultat serios, binevoiţi, d-le ministru, a primi 
demisiunea mea de director al Pinacotecii şi Şcolii de Belle - arte din Bucureşti.
Primiţi vă rog, domnule ministru, încredinţarea prea distinsei mele consideraţiuni.
 
În urma acelei demisiuni i s-a promis din toate părţile concursul pentru a aşeza şcoala pe baze serioase şi puternice. Şi d-l Aman a 
consimţit a şi-o retrage. Dar speranţele sale au rămas zadarnice. Şi, după ce l-au trămis câtăva vreme de la comisia bugetară la primul ministru 
şi de la primul ministru la comisia bugetară, d-l Aman s-a convins că guvernul nu caută să aibă o instituţie folositoare, ci numai un titlu frumos, 
Şcoala de Belle - arte , şi şi-a dat din nou demisiunea ce urmează, de astă dată definitiv.
Astfel prosperă instituţiile cele mai neapărate sub guvernul liberal!
Astfel se încurajează chiar oamenii cei mai zeloşi pentru a servi ţara lor.
Iacă cea de a doua demisiune:
 
Domnule ministru,
La 29 septembrie 1881 am avut onoarea a vă adresa un raport asupra situaţiunei Şcoalei de Belle - arte , ce am onoare a dirige, 
raport în care espuneam îmbunătăţirile indispensabile şcoalei pentru a o face să dea rezultatele ce ţara este în drept a aştepta de la o 
asemenea instituţiune. Terminam acest raport prin  următoarele linii:
,,Până la acordarea celor de mai sus arătate, fără de care nu se poate aştepta nici un rezultat serios, binevoiţi, domnule ministru, a 
primi demisiunea mea de director al Pinacotecii şi Şcoalei de Belle - arte ".
Atunci aţi binevoit, domnule ministru, a mă ruga să, rămâi la postul meu, făgăduindu-mi a introduce în viitorul buget îmbunătăţirile 
reclamate de mine şi eu m-am conformat dorinţei domniei voastre.
Acum însă, primind bugetul şi esaminându-l , am dovedit că nu numai nu s-a adus cea mai mică îmbunătăţire, ci, din contră, s-a 
suprimat şi suma alocată pentru espoziţiunile anuale, singura încurajare pentru artiştii români.
În asemenea condiţiuni cred de prisos a mai stărui la postul meu şi vă rog din nou, d-le ministru, a primi demisiunea mea.
Aşa cum se află Şcoala de Belle - arte din Bucureşti nu poate produce nici un rezultat satisfăcător; o îmbunătăţire este de urgenţă 
necesară sau, daca aceasta nu se poate, şcoala trebuie suprimată; căci banii ce se cheltuiesc pentru a fi rău întreţinută , după cum se află 
în momentul acesta, se numesc bani pierduţi.
Primiţi, domnule ministru, încredinţarea distinsei mele consideraţiuni.
[20 aprilie 1882]
[„DE ALALTĂIERI S-A RĂSPÂNDIT"] 
 
De alaltăieri s-a răspândit zgomotul că d. Ioan Brătianu ar fi dat demisiunea sa şi a cabinetului. Daca i-ar fi abătut a face una ca aceasta 
ca din senin, precum i-abate uneori, lucrul n-ar avea însemnătate specială. Vro ceartă cu majoritatea, observaţii supărăcioase asupra relei purtări 
a partidului, puţin sânge - rău şi după aceea iar tovărăşie, asta ar fi seria de fenomene pe cari am aştepta să se desfăşure dinainte-ne, pentru a se 
încheia cu reîmpăcarea deplină în sânul marei tagme patriotice.
Dar lucrul are un cusur.
În adevăr, încă de la 12 ale lunei curente ministrul de externe a fost prevenit din partea ambasadei austriace că proiectul Barrere privitor 
la regularea cestiunii Dunării s-a şi espediat din Paris ambasadei franceze din Bucureşti şi că aceasta e însărcinată de-a comunica proiectul 
numaidecât după sosire-i guvernului român.
Proiectul Barrere se află aşadar deja în mânile guvernului şi sub ochii Parlamentului nostru, în mijlocul căror nu va întârzia a produce o 
intensivă piroteală.
În ce consistă acest proiect în forma sa cea din urmă?
El coprinde în 14 paragrafi dispoziţiile generale pentru supraveghearea navigaţiunii între Galaţi şi Porţile de Fier, dispoziţiuni din cari 
estragem următoarele amănunte:
Art. 1 al proiectului stipulează că, pentru supraveghearea navigaţiunii între punctele mai sus arătate, se instituie o Comisiune Mixtă 
(neprevăzută în Tratatul de la Berlin, ba chiar contrară dispoziţiunilor lui), în care comisie delegatul Austriei va avea prezidiul permanent, iar 
celelalte trei state ţărmurene (Serbia, Bulgaria şi România) vor fi reprezentate fiecare prin câte un delegat.
Art. 2 prevede că, pentru a se evita paritatea eventuală de voturi, Comisia Europeană va trimite în fiecare sesiune, adică din şase în şase 
luni, un delegat al ei în Comisia Mixtă. Trimiterea acestui delegat se va face în ordine alfabetică, deci în chipul următor: Allemagne, Autriche, 
France, Grande - bretagne , Italie , Roumanie, Russie , Turquie. Propunerea Angliei de-a acorda delegatului Comisiei Europene dreptul de apel 
nu s-au trecut în propunerea franceză; reprezentantul Comisiei Dunărene rămâne însă liber de-a cere instrucţiuni de la Galaţi.
Art. 3 stipulează că delegatul al cincilea, fiind trimis în Comisia Mixtă din mijlocul celei Europene, cea dentăi nu poate exista fără cea 
din urmă, deci se admite o conexitate oarecare între amândouă comisiunile .
Celelalte paragrafe ale proiectului tratează despre executarea amănuntelor tehnice şi a regulamentului de navigaţiune şi au fost copiate, 
cu mici modificări, din anteproiectul austriac. Cestiunea duratei Comisiei Mixte nu e prevăzută în proiect, dar fiindcă în comisia de la Galaţi 
sunt reprezentate opt puteri şi fiindcă fiecare din ele are a-şi trimite delegatul pe rând pe câte-o sesiune, adecă pe câte şase luni, durata e fixată 
prin chiar această rotaţiune pe patru ani cel puţin. Guvernul francez însă, precum şi câteva alte cabinete, doresc ca fiecare din puteri să vină 
măcar de două ori la rând, încât mandatul Comisiei Mixte ar avea atunci o durată de opt ani.
Această perindare — le roulement des puissances , zice proiectul—se va regula încolo - de cătră chiar Comisia Europeană.
În orice caz, însă, în anul întâi Germania şi Austria (Allemagne et Autriche) sunt chemate a-şi trimite reprezentanţii în Comisia Mixtă, 
ceea ce constituie un mare avantaj pentru Austria, de vreme ce în anul întâi se numesc toţi funcţionarii şi se vor face oarecari modificări 
reglementului . Aşadar în anul întâi Germania şi Austria, având două voturi în Comisia Mixtă, [î]şi vor putea impune influenţa.
Proiectul a fost comunicat deja tuturor puterilor, dar nici una din ele n-a răspuns pân - acuma , încât e probabil ca comisia din Galaţi să 
nu poată începe în luna aceasta deja activitatea ei.
Propunerea pe care-o reproducem mai la vale in extenso a fost comunicată de două ori pân' acum şi în întruniri la cari au luat parte 
senatorii şi deputaţii. Ea e însoţită de-o somaţiune oarecum de-a răspunde numaidecât în termen de zece zile. Faţă cu ea d. Brătianu repetă jocul 
său vechi şi, în loc de-a fi prezident de Consiliu, d-sa se gerează în prezident de republică. Care e opinia d-voastră, [î]i întreabă pe toţi pe rând, 
ca şi când Adunările ar şti pe ce ne putem sprijini, ca şi când ele ar fi în curentul tratărilor diplomatice, ca şi când în fine Adunările ar fi 
răspunzătoare de atitudinea şovăitoare a d-lui Brătianu sau a d-lui Boerescu în cestiunea aceasta.
Care e opinia d-tale, d-le ministru prezident? cată  să 'ntrebe  ţara întreagă. Care e soluţiunea a cărei responsabilitate o iei d-ta? Nu 
descoperi Parlament şi ţara întreagă înaintea săgeţilor străinătăţii, ci ia odată răspunderea unei propuneri pozitive, căci nu o manieră, ci şase şi 
mai multe sunt pentru a garanta cu toată învederarea libertatea Dunării, fără preponderanţă austriacă. Această evazivitate, această sfială de-a lua 
asupră-ţi responsabilitatea unei propuneri, această manieră de-a te ascunde după spatele Parlamentului când cestiunea e pendentă şi a veni apoi 
c-un fait accompli, pe care el să fie silit a-l înregistra, dovedeşte că vei fi având o soluţiune preconcepută,
pe care-o vei realiza, în ciuda  formalităţii  goale a  consultării  Parlamentului. Pentru realizarea soluţiunii preconcepute dispui de culisele 
retragerii aparente. Aparente zicem, pentru că demisia ar însemna că vrei să aduci în locu-ţi pe cine 'ţi place şi-ţi convine d-tale pentru a realiza 
soluţiunea ce-o ai in petto.
Iată dar care e însemnătatea actuală a zgomotului răspândit. Nu putem crede în seriozitatea retragerii d-lui Brătianu. Aceste demisiuni şi 
remisiuni nu sunt decât mijloace de presiune asupra partidului pentru a obţine de la el orice ar voi. Ne-am deprins atât de mult cu falsele ieşiri 
ale cancelarului nostru încât în calculul politic această mărime a ecuaţiunii nu ne mai este necunoscută. Ceea ce se poate dar întâmpla e ca d. 
Brătianu să se retragă în adevăr, ci numai spre a se întoarce cu una din persoanele cari, pentru gloria de-a fi miniştri, fac bucuros orice deviaţie 
de la consecuenţă, fie în ce-i priveşte pe ei, fie în ce priveşte ţara. Astfel bunăoară prinţul Dumitru Ghica, prezidentul tip, prezident în toate şi 
pretutindenea, s-a ales senator cu majoritatea dovedită conservatoare din colegiul I de Ilfov, a trecut în partea guvernului şi s-a lăsat ales 
prezident al Senatului roşu, fără umbră de scrupul măcar daca această schimbare la faţă se şi aprobă de alegătorii săi conservatori. Tot d-sa 
credem că nu ar avea asemenea nici un scrupul de-a da sprijinul său şi al d-lui Boerescu pentru a înlesni d-lui Brătianu poziţia sa la darea 
concesiilor mai sus citate către Austria.
Adevărat că aceste concesii: Comisia Mixtă neprevăzută în Tratatul de la Berlin, ba chiar contrarie lui, prezidenţia permanentă etc., se 
vor face unei puteri a cărei ţintă constantă pare a fi călcarea în picioare a poporului românesc. Dar ce ştie şi ce înţelege prinţul în chestie de 
asemenea  lucruri, ce înţelege de luptele acelor pe cari în naiva sa ignoranţă [î]i confunda odinioară într-o apă cu creştinii toţi, cu bulgarii 
bunăoară ori cu alţii, şi cu toate astea o singură neomenie de dincolo ar fi de ajuns a atinge spiritul cel mai liniştit al unui popor care are 
demnitate şi conştiinţă de sine însuşi. Astfel de ex. în colţul de nord - vest al Transilvaniei ministrul unguresc a făcut mai multor ţinuturi 
româneşti ceea ce n-ar fi îndrăznit a face niciunui trib de negri, desigur nu unei comunităţi izraelite măcar: le-a numit cu de-a sila şi fără să 
întrebe pe nimenea un episcop care vrea să introducă leturghia latină în biserică şi limba ungurească pe amvon . Acest episcop al Gherlei , deşi 
atârnă în mod ierarhic de mitropolitul Albei-Iulii, în trei ani de când e numit n-a îndrăznit măcar a da ochii cu şeful său bisericesc, ci persistă a 
rămânea agentul ocult şi introdus pe furiş al unui ministru de culte de altă lege şi de altă limbă. Ei bine, o asemenea neomenie nu se întâmplă 
niciunei confesii afară de români. Nici evreilor nu li se comandează rabinii, nici unor triburi sălbatice nu li se comandează în afaceri de religie şi 
de conştiinţă un agent al guvernului unguresc care să-i dreseze ; numai românilor li se contestă până şi libertatea conştiinţei . Şi aceasta este 
puterea europeană pentru care, de la români tocmai, se cer concesii pe Dunăre.
Dar ce-i doare capul pe cei din Bucureşti de asemenea lucruri? D. Brătianu îşi va face seria sa de false ieşiri pentru a înlesni facerea de 
concesii cătră o putere care pân' acum nici nu încearcă a respecta individualitatea naţională şi conştiinţa religioasă a unei jumătăţi a poporului 
românesc, ba nici nu vrea măcar să respecte drepturi câştigate şi sancţionate de suveranul acelor ţări. Avem a face, dincolo, cu o lipsă de 
pudoare publică, cu călcarea unor drepturi atât de pozitive, atât de mult exercitate şi atât de întemeiate încât nici un despot măcar nu le-ar putea 
ignora în chipul în care o face guvernământul inept şi mărginit al maghiarilor. Şi oare de toate acestea să nu se ţină seamă la noi, când e vorba 
nu de-a recunoaşte drepturi Austro-Ungariei pe Dunăre, de vreme ce n-are nici unul, dar încă de-a i se acorda favori şi preponderanţă în apele 
noastre şi pe ţărmurii noştri, bineânţeles în detrimentul suveranităţii statului român? Dar destul ne despreţuieşte dincolo, destul tratează peste 
picior o jumătate a poporului nostru în ţara lui proprie şi strămoşească — să ne mai puie piciorul în piept şi dincoace, să aibă satisfacţiunea de-a 
trata întreg poporul românesc în chipul în care-a fost călcat palidul Stătescu?
Iată ce găsim de cuviinţă a-i observa d-lui Brătianu în evoluţiunea ce-o încearcă cătră concesii. Teamă ne e că nu face decât a căuta 
ocazie ca să dea o flagrantă dezminţire aureolei de mare naţionalist pe care crede a o avea.
[22 aprilie 1882]
 
[„CEEA CE ÎNLĂTURĂ"] 
 
Ceea ce înlătură şi nimiceşte principiul responsabilităţii, încât, orice s-ar întâmpla, opinia publică şi lumea alegătorilor să nu ştie, la 
dreptul vorbind, pe cine să arunce răspunderea, este obiceiul d-lui I. Brătianu de-a nu avea nici o opinie în nici o chestiune din lume, de-a nu lua
în numele său şi al guvernului nici o atitudine faţă cu propunerile nesănătoase şi nemistuite ale coreligionarilor săi politici.
Se prezintă bunăoară legea tocmelelor agricole, din iniţiativa unui ministru căzut de la guvern tocmai fiindcă se făcuse imposibil prin 
circulări, prin tendenţa de-a semăna discordia între clasele societăţii române, prin anarhia ce-o răspândise în timpul cât a ocupat fotoliul 
ministerial. Căzând tocmai din această cauză şi în urma unei învederate nemulţumiri a ţării, proiectul său totuşi se mănţine, se votează în 
Cameră, ajunge în Senat.
Dar care-i opinia guvernului în cestiunea asta?
Nici una.
Unui adept al republicei din cafeneaua Procope i-abate a propune electivitatea magistraturii. Pentru a da vânt cestiunii, toată ţara se 
pune în mişcare, se consultă Facultăţi, Curţi, corpuri de advocaţi, şi toate fără deosebire se pronunţă în contra electivităţii. Cu toate acestea 
electivitatea se cuibăreşte şi face pui sub pălăria onor. Giani şi se prezintă în Cameră sub formă de proiect de lege.
Care e opinia guvernului, întreabă toată lumea, îngrijită deja de starea sănătăţii a d-alde Giani, de vreme ce un asemenea nimenea poate 
dezorganiza justiţia unui popor întreg?
Nici una.
D. Brătianu, şeful guvernului ţării, persoana determinantă în cestiunile acestea, nu are nici o opinie în cestiunea electivităţii.
În toate ţările pot veni în adevăr propuneri din iniţiativa parlamentului, la noi chiar din iniţiativa muşteriilor cafenelei Procope; dar 
guvernul cată să ia o atitudine faţă cu ele, trebuie să şi le însuşească  sau să le respingă, trebuie să declare a putea sau a nu putea primi 
responsabilitatea unor asemenea reforme.
La noi nimic. Poate ţara să tragă la răspundere cafeneaua Procope pentru ideile ei socialiste sau să comande cură de apă rece onor. 
Giani? Singurul organ care, prin chiar natura lucrului, e chemat a purta răspunderea acestor afaceri este guvernul. Din momentul ce respinge, 
declină solidaritatea cu propunerile nesănătoase ale demagogilor, răspunderea sa e se 'nţelege degajată şi cafeneaua Procope poate fermenta în 
ungherul ei fără ca cineva s-o bage 'n seamă. Din momentul asemenea în care guvernul se afirmă în cestiunile acestea, îşi însuşeşte propunerile, 
se declară solidar cu ele, ţara ştie ce să crează despre intenţiile guvernului şi le poate primi sau respinge, în orice caz are putinţa de-a le controla.
Rolul pe care d. I. Brătianu şi-l atribuie nu este acela al unui prezident de consiliu, ci al unui prezident de republică. Acest din urmă are 
să consulte partidele şi oamenii politici din ţară ce opinie au în cutare ori cutare cestiune; guvernul trebuie să-şi aibă o opinie a sa formată şi 
constantă; guvernul reprezintă un sistem şi în direcţia acestui sistem se asociază şi se declară solidar cu  propunerile cari - i convin, respinge 
solidaritatea cu cele ce nu-i convin şi le renegă.
D. Ioan Brătianu nu afirmă nimic şi nu negă nimic ; d-sa n-are nici o idee a guvernului său în cestiunile cele mai vitale şi mai arzătoare 
chiar; ci pipăie în întunerec când pulsul unuia, când al altuia; nu om de sistem, nu reprezentant de partid, nu şef al unui guvern liberal, ci 
cancelar, prezident de republică, suveran care alege între opiniile supuşilor lui, făcându-i pe ei responsabili de ele, iar el rămânând de-o parte, 
sacrosanct , inviolabil, Dalai - lama .
Ia să fim niţel mai muritori, d-le ministru prezident. Mai ia-o pe mânecă singur, mai dă la lumină adâncimile spiritului de administraţie 
şi de stat despre care mitologii susţin că l-ai fi având. Care e opinia guvernului în cestiunea tocmelelor, care în cestiunea electivităţii, care, în 
fine, în cestiunea cea mai arzătoare, a Dunării? Călcările pe cari le mănâncă blonda umbră în seama d-tale, dar reflectându-le şi asupra ţării, nu 
ne dau nouă nici o idee clară despre soluţiunea ce-o crezi admisibilă în cestiunea Dunării şi a cărei răspundere istorică şi parlamentară ai fi în 
stare a o lua asupră-ţi.
Guvernul nu poate pretexta măcar că-i lipsesc ideile în cestiunea Dunării, căci d. Dim. Sturza s-a însărcinat a-i furniza o serie întreagă 
de soluţiuni.
Afară de Comisiunea Mixtă, propusă pieziş de Austria prin mijlocirea Franţii , mai sunt după opinia d-lui Sturza următoarele alternative 
.
O comisiune riverană, care să gereze interesele navigaţiunii, în felul aceleia a Rinului , la care să participe toate statele de la Linz şi 
până la gurile Dunării, adică toate statele de pe parcursul navigabil;
întinderea autorităţii Comisiunii Dunărene, de la Mare şi până la Porţile de Fier, cu condiţiunea ca fiecare stat să aplice deciziunile 
acelei comisiuni pe teritoriul său, sub privegherea europeană;
executarea întocmai a Tractatului de Berlin, înfiinţându-se o comisiune riverană, fără amestecul niciunui stat străin şi care comisiune să 
garanteze Europii libertatea Dunării şi apărarea imparţială a intereselor ei de tot felul;
în fine, amânarea soluţiunii până la 1883, când Europa este chemată, după Tractatul de la Berlin, a se pronunţa asupra comisiunii de la 
Galaţi, cerând a se fixa atunci un singur regim fluvial , de la Mare şi până la Porţile de Fier.
Desigur e legitimă aşteptarea ţării de-a şti care din aceste soluţiuni şi-o însuşeşte guvernul, pe care o apără în mod solidar şi, daca nu-i 
convine nici una şi are în vedere o alta mai bună, care-i acea alta? Să nu ne pomenim că din toate soluţiunile posibile se admite în mod 
clandestin tocmai cea mai rea, că iar se introduce pe furiş în cabinet vrun om al promisiunilor pripite, care să compromiţă din nou un teren de 
drept luat cu asalt de opinia publică şi manţinut de ea cu toată puterea convingerii.
[23 aprilie 1882]
 
VASILE CONTA
 
Miercuri, 21 aprilie seara, s-a săvârşit din viaţă fostul ministru de culte şi instrucţiune publică, Vasile Conta. Răposatul, fiul unui bătrân 
preot din Iaşi, dup-o copilărie bântuită şi-a completat studiile juridice în Belgia şi a fost numit, după un concurs susţinut cu mult talent, profesor 
de dreptul civil la Facultatea din Iaşi.
Ca profesor avea fraza limpede şi elocuentă , dicţiunea simpatică.
Din tinereţe însă l-au fost atras problemele metafizicei şi, în timpul liber pe cari i-l lăsa catedra de drept, se ocupa cu citirea scrierilor de 
filozofie pozitivistă apărute în Anglia, Franţa şi America. Mulţi ani membru al societăţii literare Junimea, el publică în ,,Convorbiri" Teoria 
fatalismului, pe care-o traduse singur în franţuzeşte, şi Teoria ondolaţiunii universale, o încercare metafizică materialistă. După convingerile 
sale politice Conta era socialist, credea însă că nu e timpul venit, mai cu seamă nu în România, de-a încerca realizarea unor asemenea idei.
Ci chiar teoriile acestea el nu le privea ca adevăruri sociologice permanente şi absolute, ci se esplica adeseori, întemeiat pe teoria 
fundamentală a ondolaţiunii universale, că: ideea sociabilităţii e în popoare pe curba suitoare, că va culmina în socialism şi că., după aceea, va 
începe a declina pe curba coborâtoare, pentru a se stinge şi a face loc altor idei, cari 'şi vor începe traiul atunci când cele socialiste vor fi 
învechite. Teoria ondolaţiunii universale, concepută cu atâta predilecţie de inteligenţa lui, nu e nouă nici în aplicarea la ordinea mecanică a 
lumii, căci este ideea fundamentală a filozofiei lui Eraclit din Efes , nici în aplicarea la ordinea morală, căci se regăseşte în fragmentele lui 
Protagoras din Abdera , care-a aplicat doctrina lui Eraclit despre ,,eterna curgere a tuturor lucrurilor" şi la lumea intelectuală. Plato, în anticitate 
încă, combătea amândouă teoriile, numindu-le ,,o generalizare nejustificată a teoriei relativităţii ".
Cumcă socialismul nu e decât forma în care organismul unui stat moare, spre a face loc barbariei sau cuceririi prin popoare mai tinere, 
era o întâmpinare ce i s-a spus ades, dar pe care n-a admis-o.
Ales deputat în Camera revizionistă ca reprezentant al liberalilor moderaţi din Iaşi, Conta se distinse prin atitudinea sa în cestiunea 
izraelită. În adevăr, era un om îndestul de citit pentru a nu înţelege că aci era o cestiune de rasă, iar nu de religie şi ca însuşirile contractate în 
decurs de veacuri de către rasa veche a izraeliţilor făceau din admiterea ei la cetăţenie un pericol pentru  exitenţa  unui popor tânăr şi 
neesperimentat ca cel românesc. Prin atitudinea sa în această cestiune îşi atrase atenţia a d-lui Ion Brătianu, un fin cunoscător de oameni, care 
nu-l mai slăbea de atunci cu invitările la via Măgura, până ce în sfârşit îl atrase în cabinet c-un portofoliu ministerial, unde intră asemenea ca 
reprezentant al liberalilor moderaţi din Iaşi. Dar moderaţii erau o piedică pentru d. Ion Brătianu în calea de-a forma un partid roşu în Moldova. 
Şi într-adevăr paralel cu aceştia se formă în Iaşi un grup compus din d-alde Gheorghian, Verussi etc., cari începură a-şi propaga ideile lor în 
foaia „Ştafeta". Răposatul, fiind ministru, a părut a voi să atragă grupul liberalilor moderaţi cătră noua grupare Herşcu -gheorghian şi a le 
contopi astfel în partid guvernamental, în sucursală ieşană a roşiilor.
Dar moderaţii nu se lăsau nici convinşi, nici înduplicaţi prin făgăduinţe, şi Conta nu îndrăznea s-o rupă pe faţă cu ei, de vreme ce acel 
grup forma îndreptăţirea sa politică şi parlamentară de-a figura în cabinetul Brătianu. Noii săi amici politici voiau însă să-l rupă cu totul de 
liberalii moderaţi. Aceasta era opinia sa proprie în cestiune şi prin aceasta el îşi esplica misterioasa trimitere prin poştă cătră ,,Timpul" a unei 
scrisori confidenţiale, adresate cătră Guţă Panu, care văzu lumina zilei în coloanele ziarului nostru şi avu în adevăr de rezultat ruperea definitivă 
de partizanii
săi de la ,,Steaua României". Pentru noi publicarea avea importanţă numai pe atât pe cât dovedea încercările de formare ale unui grup roşu la 
laşi şi că aceste încercări—precum nici nu se poate altfel la roşii — erau alimentate în focul lor patriotic de sume administrate pe sub mână din 
fonduri publice. Aceste sume au întemeiat existenţa ,,Liberalului", apărut în locul ,,Stafetei  ". Intriga, pe care pretinşii săi amici politici o 
îndreptară în contra lui, nu ne privea, se 'nţelege , precum am şi avut ocazia a i-o spune.
Dar de aci înainte poziţia sa în ministeriu trebuia să devie nesigură. În genere poziţia sa între roşii, a căror privilegiu e de-a fi cu totul 
ignoranţi şi de-a se căţăra în demnităţile publice cu câte patru clase primare, c-un curs de violoncel sau cu o doză minimă din Codul Boerescu, 
era precară şi îndoielnică. Rupt de liberalii moderaţi, cari, de bine de rău, erau cel puţin în stare de a-l înţelege, şi rămas izolat în tagma celor 
săraci cu duhul, conduşi în materie metafizică de Serurie şi Mihălescu, Conta simţi în ce mediu intelectual şi politic încăpuse şi preferă în cele 
din urmă un post de membru la Casaţie.
Dar de 10 ani deja era bolnav de plămâni , de-o mare iritabilitate nervoasă tocmai din cauza acestei boale, încât portofoliul ministerial 
trebuie să fi agravat starea sănătăţii lui în loc de-a fi fost o favoare a sorţii.
Îndealtmintrelea fondul caracterului lui era blând şi inteligenţa sa caldă: nici nu se putea altfel, căci era originar din ţinutul Neamţului, 
din acea rasă arhiromână de munteni care vorbeşte şi cugetă încă şi astăzi precum se scria în secolul al şaptesprezecelea. De aceea s-o fi şi 
ocupat cu metafizica şi nu cu  tripotajul  de bursă; cu căutarea adevărului după  putinţele  lui, nu cu sofisme în favorul răscumpărării liniei 
Cernavoda chiustenge , căci, cu tot pasul său greşit cu liberalii moderaţi, Conta era român get - beget şi ca atare onest în fundul inimei lui şi 
iubitor de adevăr. Ce-o fi căutat alături cu Giani, Carada, Mihălescu e un mister pentru noi şi pentru mulţi din câţi l-au cunoscut, căci desigur că 
locul lui nu era alături cu acele bipede pentru cari adevărul e o farsă şi onestitatea o nerozie.
Dar... de mortuis nil nisi bene. Erorile legate de-o mână de pământ se desfac deodată cu ea, şi e destul dacă, în urma unei existenţe atât 
de chinuite precum este aceea a omului ce cugetă şi simte, avem a constata o urmă de bine şi de adevăr, un gol. Desigur după moartea Gianiilor 
şi Caradalelor nu va mai rămânea nimic de constatat şi nici un gol în urmă-le, căci aceştia sunt dintre cei ce se nasc spre a muri şi mor spre a se 
naşte şi despre a căror existenţă e cu totul indiferent dacă a fost sau n-a fost.
[25 aprilie 1882]
 
[„DINTRE DEOSEBITELE SOLUŢIUNI"] 
 
Dintre deosebitele soluţiuni posibile, după d. Dimitrie Sturza, în cestiunea Dunării, aceea care pare a răsări mai mult din spiritul 
Tratatului de la Berlin, fiind conformă cu interesul european al libertăţii de navigaţiune pe Dunăre, este: ,,Întinderea autorităţii Comisiunii 
Europene de la Marea Neagră până la Porţile de Fier, cu condiţia ca fiecare stat să aplice deciziunile comisiunii pe teritoriul ei, sub priveghere 
europeană".
Astfel execuţiunea reglementelor de navigaţie ar fi pe seama fiecărui dintre state, conform dreptului lor de suveranitate, iar comisiunea 
din Galaţi ar fi instanţa de apel în contra iregularităţilor sau abuzurilor de cari fiecare dintre state s-ar putea face vinovat.
Întinderea autorităţii comisiunii până la Porţile de Fier acoperă interesele tuturor puterilor laolaltă şi a fiecăreia în parte. Nu vedem aci 
umbră de nedreptăţire pentru nici una din ele şi nici suveranitatea statelor ţărmurene nu se atinge. Fiecare stăpân pe apele şi ţărmurii săi: nu un 
funcţionar român inspectând ţărmurii bulgari ori viceversa; iar stăpânirea aceasta având drept margine interesul comun al Europei, interesul 
navigaţiunii libere şi neîmpiedecate.
Dincolo de această margine nu vedem nici un cuvânt pentru a acorda uneia din puteri o poziţie privilegiată; nu vedem motive de-a pune 
Dunărea în mâna ţărmurenilor numai, prezidaţi în perpetuitate de-un neţărmurean care-i mai puternic decât ei toţi împreună. Avându-i pe toţi în 
mână, putând instiga pe unul în contra celuilalt, i-ar putea lesne dezbina pentru a-i stăpâni.
Chiar daca Europa întreagă ar găsi propunerea Barrere admisibilă, totuşi rămâne întrebarea până unde Europa are dreptul de-a mărgini 
suveranitatea unui stat independent şi din ce precedente poate deduce îndreptăţirea de-a crea uneia dintre puteri o poziţie precumpănitoare.
Propunerea Barrčre, accentuată din partea Franţei prin titlul de ministru ce i s-a conferit delegatului ei şi prin termenul de zece zile, 
păcătuieşte în prima linie prin a nu reprezenta un punct de vedere colectiv european, ci unul singular austriac. Ne permitem a ne îndoi daca 
Franţa ori altă putere e competentă a reprezenta interese austriace pe Dunărea română. Raporturile noastre cu Viena sunt, credem, încă îndestul 
de deschise ca să putem trata noi înşine, în numele nostru, pentru concesiile ce ar fi a se face statului vecin, daca am fi dispuşi a le face, şi e 
greu de înţeles cum interesele austriace ne-ar putea deveni mai plăcute recomandate prin mijlocirea Franţei decum nu ne sunt recomandate de 
cătră cel interesat. Aci se naşte următoarea dilemă: sau Franţa vine în numele Europei, dar interesul Europei e întinderea autorităţii comisiei sale 
de la Galaţi până la Porţile de Fier, încât propunerea Barrere e contrarie acestui interes; sau vine în numele Austriei, şi atunci s-ar putea recuza 
mijlocitorul , de vreme ce cu Austria ne-am înţeles mai de mult, adecă ne-am înţeles a nu îngădui nimic ca privilegiu unilateral, rugând-o să 
binevoiască a rămânea în sfera de drepturi de cari se bucură toate celelalte puteri mari ale Europei, dreptul liberei navigaţiuni.
Toate foile austriace — până şi „Bucarester Tagblatt" — citează ca motiv principal în favorul propunerii Barrere că Austria are mari 
interese pe Dunărea de Jos!
Le-o fi având, n-o tăgăduim, dar nicicând un interes nu e un titlu de drept. Daca s-ar admite teoria că un interes e totodată un drept am 
putea susţine că noi românii avem cele mai mari interese în Ardeal. O jumătate a poporului românesc e ţinută în condiţii de inferioritate 
naţională de către maghiari; la Gherla s-a numit un agent guvernamental episcop; guvernul face cele mai nepomenite presiuni pentru a introduce 
un idiom finotartaric în şcoalele primare şi secundare, precum şi în biserici; se ameninţă zilnic cu stingerea intelectuală şi etnică milioane de 
români în ţara lor proprie şi strămoşească, în judeţele lor, româneşti ab antiquo; se introduce limba maghiară până şi în ţinutul Făgăraşului, 
până mai ieri al Ţării Româneşti. Ei şi? Din aceste interese naţionale ale noastre rezultă un drept pentru noi de-a ne amesteca în lucruri ce se 
petrec pe teritoriu austriac? Nici unul. Privim cu durere dincolo de munţi; principiul chiar al existenţei noastre e zilnic batjocorit şi călcat în 
picioare de-o rasă străină, fără instincte de dreptate şi fără sentiment de stat, şi cu toate acestea nu numai că nu putem reclama un drept de 
amestec pe teritoriu austriac, dar chiar drepturile noastre vechi ce le aveam în Ardeal au căzut [în] desuetudine şi nu le mai putem exercita. În 
adevăr, aveam dreptul de-a sfinţi în Bucureşti pe mitropolitul arhidiecezei Ardealului şi a-l delega pe el ca să sfinţească episcopii sufragani îţi 
erau de trebuinţă. Aceasta pretutindenea sub coroana Sf. Ştefan, unde trăiau români. Oare dac - am îndrăzni să. facem una ca aceasta, conform 
şi intereselor şi dreptului nostru, constatat prin zeci de acte publice, cine ne-ar îngădui? Domnii Ţării Româneşti au dreptul suveran, nedesfiinţat 
niciodată, de-a confirma alegerea magistraţilor publici în ţinutul Făgăraşului. Daca, conform interesului, am pretinde să executăm acest drept, 
ne-ar îngădui cineva?
Daca dar nici interese, nici drepturi căzute în desuetudine nu justifică nici o pretenţie a noastră pentru modificarea stării de lucruri 
dincolo de munţi — ce rezultă din marile interese ce Austria le are pe Dunărea de Jos?
Nimic; nimic până atunci până când dreptul e un titlu cu care se rezistă puterii; nimic pe cât timp un stat oricât de mic se razimă pe 
drepturile ce decurg din suveranitatea sa.
Se pot în adevăr cere sacrificii României; dar sacrificii făcute colectivităţii puterilor europene, nu uneia din ele. Numai colectivitatea lor 
prezintă României oarecari siguranţe de neutralitate şi de neatârnare; preponderanţa cât de neînsemnată a uneia din ele înseamnă începutul 
atârnării şi a robiei. Şi am înţelege încă un raport de dependenţă de un stat binevoitor, care ar respecta individualitatea noastră etnică. Dar să 
atârnăm de cine? De Austro-Ungaria, în care maghiarii pot zilnic călca în picioare o jumătate a poporului românesc!
[27 aprilie 1882]                                                              
 
[„NU NUMAI MOTIVE"] 
 
Nu numai motive politice ne comandă o precauţiune deosebită în cestiunea Dunării, ci şi cauze economice şi naţionale.
Interesele cele mari pe cari Austro-Ungaria le invoacă ca un fel de titlu de drept împrotiva noastră nu sunt toate şi în complexul lor 
armonice cu interesele poporului nostru propriu. Asupra
acestor din urmă avem a decide noi şi numai noi, căci, politiceşte independenţi, nu credem ca cineva să ne poată contesta dreptul de-a regula 
prin tratate nouă de negoţ politica noastră economică aşa cum vom crede de cuviinţă şi a apăra, pe cât putinţă este şi întrucât e practic şi 
folositor, propria noastră activitate industrială.
Axiomul cumcă am fi o ţară esclusiv agricolă şi condamnată de-a rămânea agricolă s-a învechit în vederea tuturor. Nu e nimeni în ţară 
— afară doar de d. Boerescu şi de câţiva liber schimbişti plătiţi cu lefi din buget ca să înveţe pe popor cum să se ruineze la sigur — care să nu 
se fi convins că importanţa producţiunii industriale nu consistă în scumpetea sau ieftinătatea articolelor, ci în partea ei educativă. Un popor se 
creşte prin industrie proprie. Toate calităţile lui, toate predispoziţiile de gust, de arte, toate resorturile lui intelectuale şi morale se pun în mişcare 
prin munca industrială; el îşi deprinde mânile la o sumă de lucrări ce pân-atunci i - erau necunoscute şi toate deprinderile acestea sunt aptitudini 
nouă, talente nouă, activităţi nouă, a căror sumă constituie puterea colectivă a poporului.
Liberul schimb absolut e atât de periculos pentru calităţile unui popor, le tâmpeşte atât de mult pe toate încât genialul List poate spune 
cu drept cuvânt: cel mai mare rău ce ne-ar putea face duşmanul e ca să ne dea marfa lui nu ieften, ci gratis. Toate puterile şi toate instinctele 
naţionale ar amorţi şi ar degenera; o naţie de matufi pe care cineva ar răsturna-o c-o lovitură de picior. În dar de ne-ar da toate bunurile, acest 
dar ar fi ca pescheşul frânghiei de mătasă pe care Sultanul [î]l trimitea demnitarilor Porţii de cari voia să se cureţe.
Şi-n adevăr nu vedem urmările fatale ale liberului schimb în ţara noastră proprie? De-o parte ţăranii, munca agricolă fiind singura în 
stare a mai ţine concurenţă pe piaţa cosmopolită a universului, pe de altă parte zeci de mii de aspiranţi la funcţii publice, pepiniera nesfârşită a 
partidelor demagogice, elemente pururea nemulţumite, a căror conştiinţă şi onestitate are o tarifă foarte redusă de preţuri.
Boala economică esplică fără nici o îndoială existenţa partidului roşu în ţară. Sub domnia altor vederi economice decât acelea ale 
absolutului liber-schimb fiecare şi-ar fi găsit o ocupaţie conformă cu teapa lui intelectuală, şi erau toţi oameni onorabili în loc de-a fi şarlatani 
politici. Boala economică e aşadar în mare parte genitoarea păturei de paraziţi sociali avizaţi la banul public; prin lipsa unei pieţe în care să-şi 
ofere braţele aceşti oameni au fost siliţi a se constitui în societate de esploatare a bugetului şi, nefiind în stare de-a produce altă marfă, produc 
fraze patriotice, plătite însă prin realitatea muncii grele şi puţin producătoare a ţăranului.
Aşadar, din punctul de vedere al dezvoltării noastre proprii, marile interese ale Austriei, departe de a fi identice cu ale noastre, sunt cel 
mult armonizabile, şi mânile cată să ne rămâie libere pentru a le putea pune în armonie, pentru a îngădui introducerea acelor articole pe cari ar fi 
nepractic de-a le produce noi înşine, dar a mărgini concurenţa pentru acele articole a căror producere se poate opera în condiţii bune în ţara 
noastră proprie.
A concede o poziţie preponderantă pe marea arteră de import a Dunării tocmai puterii care e în stare a paraliza toată activitatea noastră 
în această direcţie ar fi cea mai gravă eroare ce am putea-o comite pentru viitorul nostru. Libertatea de navigaţiune pentru toate puterile 
neutralizează cel puţin pân-la un grad oarecare preponderanţa uneia singure dintre ele şi acest echilibru ne dă libertatea de-a lua măsurile ce le 
vom crede de cuviinţă pentru a da viaţă propriei noastre activităţi industriale.
Acest punct de vedere al absolutei necesităţi de-a da dezvoltare tuturor facultăţilor poporului nostru propriu, ţinând piept concurenţei 
străine fie prin război de tarife, fie prin alte restricţiuni, s-ar putea modifica, precum am zis-o, numai prin o împrejurare care nu atârnă de la noi, 
prin schimbarea situaţiei politice a poporului românesc din Ardeal şi Ţara Ungurească.
Ceea ce ar fi de dorit dar e ca raporturile între România şi Ardeal să fie cele din trecut. În adevăr trebuinţele economice ale poporului 
nostru sunt unele şi aceleaşi pretutindenea: acelaşi port la Sătmar ca şi-n Moldova. De aci se esplică de ce în toate oraşele din România există 
câte o anume stradă de Braşoveni , de oameni ce debitau marfă ardelenească pentru ţăranul român. Articole produse de români de dincolo, 
vândute de negustori români ţăranilor noştri, făcuse din aceste ţări două zone deosebite de producţiune ale unui şi aceluiaşi popor. Daca 
Ardealul ar avea astăzi numai atâta autonomie încât să-şi poată pune în legături constante producţiunea lui industrială cu cea agricolă de la noi; 
daca ţăranul de dincolo ar fi pus în poziţia de-a schimba industria sa de casă pe grâul cestui de dincoace situaţia ar deveni cu totul alta.
Când raporturile noastre economice ar fi regulate după consideraţia ce am avea-o pentru munca celeilalte jumătăţi a poporului românesc 
Austria ar înceta a fi o putere străină pentru noi, căci am pierde teama că despre apus ne-ar ameninţa un pericol naţional. Veleităţi de cucerire 
nu există nici dintr-o parte, nici dintr-alta. Dar ceea ce e legitim în tendenţa noastră e de-a vedea emancipându-se , pe terenul intelectual ca şi pe 
cel economic, întreg poporul românesc şi, oricât e despărţit prin politică, istorie şi configuraţia brazdei ce-o locuieşte, să aibă libertatea de-a se 
dezvolta în
direcţia ce i-a prescris-o Dumnezeu, dându-i aceeaşi limbă, aceleaşi datine, acelaşi port, aceleaşi trebuinţe fizice şi morale c-un cuvânt.
Poate că spiritelor conducătoare din Viena le-ar zâmbi o asemenea perspectivă. A ne cuceri prin propria noastră naţionalitate, prin 
propriul nostru principiu de existenţă, a face din ţăranul Dunării tributarul ţăranului din Carpaţi, a stinge veleităţile politice prin satisfacerea 
instinctului adânc de dezvoltare sădit în poporul nostru ar fi o idee demnă de omul de stat al unei monarhii poliglote .
Dar, din nenorocire, oricâtă simpatie ar avea pentr-o asemenea idee sferele domnitoare din Viena, ea devine neputincioasă faţă cu 
purtarea consecuent fanatică a guvernului maghiar. Singurele două popoare cari sunt puse de-a curmezişul oceanului slav au atâta tact politic 
încât se urăsc de moarte şi nu urăşte românul pe maghiar ca maghiarul pe român. Deşi cazurile în care un român s-ar fi maghiarizat sau un 
maghiar s-ar fi romanizat sunt estrem de rare, totuşi d-nii din Buda-Pesta persistă a crede că ceea ce n-au putut face de la Ştefan cel Sfânt 
încoace vor putea face acum, când spiritul naţional e deştept, acum când rasa lor proprie constituie abia a treia parte din populaţia Regatului. În 
loc de-a cerceta cu scumpătate natura etnologică a patriei lor şi a se convinge că Ungaria e un stat poliglot, deci trebuie tratat ca atare, trebuie ca 
dezvoltarea statului să consiste în dezvoltarea paralelă a tuturor elementelor sale aliate prin istorie, maghiarii persistă a impune la zece milioane 
de oameni de alte limbi, altă origine şi altă lege preţiosul lor idiom tartaric . Cine cunoaşte în mod cât de elementar ce va să zică limba, cine ştie 
că ea acopere pe deplin spiritul şi că dezvoltarea limbei e chiar dezvoltarea inteligenţei, iar această din urmă e laboratorul întregei activităţi 
musculare şi cerebrale , acela va înţelege că a sili pe un popor să înveţe altă limbă înseamnă a-l tâmpi , a-l face intelectual inept, deci şi 
economic şi politic inept.
Arareori se va găsi un stat care să urmărească cu mai multă stăruinţă politica degenerescenţii decât statul maghiar.
Această ideocraţie care supune vertebrele şi craniile vii a milioane de oameni sub şurubul unor nerozii scornite de căpăţinile brahicefale 
a unei rase mongolice cată să înceteze pentru ca o înţelegere temeinică şi pe de-a pururea cu monarhia vecină să fie cu putinţă. O asemenea 
înţelegere ar avea însă după noi o influenţă determinantă asupra întregei situaţii din Orient şi numai maghiarii cu impotenta lor sete de absorbire 
i-opun o piedecă constantă. Ei ar bea marea şi totuşi stomacul lor e atât de slab încât nu suferă nici câteva picături, ci le varsă îndărăt sub forma 
pocită de pretinşi maghiari ce vorbesc nemţeşte şi pentru cari patria e stomacul.
Această ideocraţie , această domnie a unor abstracţiuni fără realitate ar trebui să facă loc unor vederi mai sănătoase, întemeiate pe 
împărţirea reală şi aievea a populaţiunii după naţionalităţi din cari fiecare are, în marginile unităţii statului, dreptul de a-şi determina singură 
viaţa ei intelectuală. O asemenea schimbare de vederi ar însemna şi pentru români emanciparea de sub predominaţiunea unei rase radical străine 
de ei. Monarhia vecină ar înceta a fi faţă cu noi un element de absorbire şi, în locul antagonismului de interese politice şi economice, ar începe 
epoca armoniei acestora.
[29 aprilie 1882]
 
[„AVÂND A DA SEAMĂ"] 
 
Având a da seamă de discuţia urmată în Senat cu ocazia proiectului privitor la tocmelele agricole, ne-am adus fără voie aminte de-o 
istorioară autentică, pe care credem că nu trebuie s-o tăinuim publicului, întru cât ne ajută memoria.
Regele convorbea într-una din zile c-un proprietar din Moldova, dar cu unul din cei băştinaşi , de pe unde şi-a înţărcat dracul copiii, 
cum ar zice românul, c-un om în sfârşit care reprezintă proprietatea istorică, nu cea cumpărată cu bani, de prin locuri ca acelea unde Ştefan 
Vodă era ca acasă, de vorbesc oamenii de el ca şi când ar fi trăit ieri între ei.
Maiestatea Sa  binevoia  a avea o idee priincioasă şi măgulitoare despre o seamă din pretinşii noştri oameni de stat, despre d-alde 
Boerescu, C. A. Rosetti bunăoară şi alţii; îi credea chiar destoinici de-a realiza o înaintare aievea în ale ţării.
Proprietarul nostru răspunse foarte serios: ,,Pare-mi-se că Măria Ta dă greş cu gândul. Nimic mare, nimic bun, nimic frumos nu se va 
produce în ţara aceasta nici de-un om străin neamului românesc şi român numai din întâmplare, nici de-un advocat de profesie".
Daca aţinem urechea la ceea ce se vorbeşte în Adunări ne încredinţăm pe zi ce merge mai mult de adâncimea acestui adevăr.
Bine, mare şi frumos natura nu îl dă individului x sau y ca pe-un lucru ce l-ar găsi din întâmplare pe uliţa sau în cafeneaua Procope; din 
contra, individul dat e un rezultat al principiului conservator al moştenirii; el moşteneşte calităţile acelea care au asigurat în lume existenţa şi 
puterea strămoşilor săi. Aceste calităţi constituie caracterul individului; ele corespund c-un complex de idei abituale cu cari el măsură, 
coordonează, judecă cursul pururea nestatornic al împrejurărilor şi al lucrurilor. Oriunde am sta, cerul ne pare o boltă deasupra, o jumătate 
dinlăuntrul  unui glob, dar bolta pare a se învârti împrejurul pământului de la răsărit spre apus; unele stele descriu împrejurul Lui cercuri mari, 
altele cercuri mici; numai două locuri ale cerului par a sta în nemişcare, două puncte: cele două poluri ale globului sideral . Împrejurul osiei 
statornice dintre aceste două poluri statornice se 'nvârte în mişcare aparentă universul (motus communis ) şi după aceste puncte stabile putem 
număra curgerea veacurilor cu exactitate matematică.
Astfel şi în universul intelectual şi moral al fiecăruia trebuie să existe poluri, idei dominante împrejurul axei  cărora să se opereze 
mişcarea celorlalte gândiri. Aceste idei sunt vertebrele caracterului individual şi, când ele aparţin unui popor întreg, ele constituie caracterul 
naţional. Însă aceste idei dominante nu sunt invenţiuni a priori, nu sunt culese de prin gazete franţuzeşti şi parastisite ca marfă nouă pe malurile 
Dâmboviţei  . Ele cată să răsară din elemente statornice ca şi dânsele, din natura pământului de sub picioare, a cerului de deasupra, a 
statornicilor datini şi gândiri ale rasei naţionale demprejur . Aceste idei se moştenesc în bunul simţ comun al poporului , în aptitudini şi înclinări 
de caracter pe cari le lasă părinţii din părinţi strănepoţilor lor; ele sunt însă lucruri pe cari străinii nu le pot înţelege chiar dac' ar vorbi cu sunete 
româneşti. Degeaba Giani, Carada ş.a. ar încerca, cu toată bunăvoinţa, să fie români. Nu pot să fie, cu toate silinţele,  căci înlăuntrul 
organismului lor nu există nici o urmă fosilă de vrednicia poporului românesc preexistentă epocii fanarioţilor, pentru că partea fosilă din ei e 
vicleşugul şi pehlivănia din Bizanţ, e malonestitatea şi meschinăria de caracter, e tertipul ca cocoaşă intelectuală, corespunzător cu cocoaşa 
fizică. Prea bătrâni ca rasă ca să se poată adapta poporului şi pământului pe carele furtuna istoriei orientale i-a aruncat cum vântul aruncă 
frunzele veştede de pe-un copac uscat, ei încearcă nu a se adapta, ci a modifica mediul social în care au picat, după natura lor proprie, a 
demagogiza poporul românesc, cel tânăr, cel cu bun simţ , cel lipsit de invidie. Cu indivia , comună veneticilor din toate ţările, cu veninul 
dizolvant al scepticismului şi al calomniei, cu egalitarismul celor ce n-au nimic de pierdut ei au târât în mlaştină lor morală poporul crescut 
puternic în umbra Basarabilor şi a neamului Muşatin, i-au împestriţat limba, i-au sustras istoria şi datinele, i-au escamotat şira spinării, comoara 
de idei şi înclinări abituale cari făceau ca poporul nostru să semene în toate cu strămoşii lui.
Dar în zadar le fu: ceea ce este este şi nu se poate tăgădui. La toate ocaziile reapare deosebirea între breasla  cârciocărească  a 
stârpiturilor intelectuale, între produsul străin, corcit cu pseudocivilizaţie occidentală şi între caracterele şi minţile ce constituie eflorescenţa 
organică a chiar poporului nostru. Şi cu ocazia dezbaterii legii tocmelelor agricole am avut a înregistra discursuri bune, idei sănătoase şi 
temeinice, vederi organice răsărite din capete organizate, dar nu de la advocaţii de profesie, nu de la cei ce au perindat toate partidele pentru a se 
pripăşi acum, pentru cine ştie ce interese, în partidul roşu, ci de la oameni neschimbaţi în ideile lor, de la bărbaţi a căror purtare şi cuget sunt 
regulate de-un complex de convingeri stabilite prin cunoaşterea poporului românesc şi prin experienţa de toate zilele a unei vieţi lungi, răsărită 
şi petrecută în mijlocul acestui popor.
Reproducem deci, în ordinea în care au fost rostite, discursurile cari au dovedit esperienţă, claritate de vederi, cunoaştere de ţară. Între 
acestea cităm întâi pe al d-lui Pera Opran , în care bătrânul liberal se arată a fi nimic mai puţin decât roşu în vederile lui; însă lauda zilei i se 
cuvine fără îndoială prinţului Grigorie Mihail Sturza. Arareori Parlamentul a avut a auzi un complex de idei atât de statornice, atât de limpezi şi 
totodată atât de conciliante pentru toate interesele ca acelea rostite de fiul lui Mihai Vodă Sturza. Ne întoarcem iar la teoria moştenirii. Cine 
dintre contimporani nu va recunoaşte în fiu cuminţia caldă şi vastă, memoria cea în adevăr miraculoasă şi caracterul părintelui? Nu mai 
pomenim de un merit esenţial al discursului: prinţul vorbeşte o limbă românească atât de curată şi de frumoasă precum arareori se aude şi care 
contrastează, spre lauda ei fără îndoială, cu păsăreasca lustruită şi pe sponci a d-nilor Boerescu ori Grădişteanu.
Vom reproduce asemenea cuvintele rostite de d. Lascar Catargiu, inspirate de-o deplină cunoştinţă a ţării, precum şi cele importante ale 
d-lui Teodor Rosetti.
Ceea ce ne pare un semn caracteristic al vremii este că în Senat se vorbeşte româneşte; bine, de-a dreptul, fără înconjur şi fără  frază. 
Cine ştie însă ce însemnătate mare are limba asupra spiritului, cum ea-l acopere şi îl pătrunde, cum limba noastră veche trezeşte în suflet 
patimele vechi şi energia veche, acela va înţelege de ce ne pare bine de lucrul acesta. Fie cineva
ateu şi păgân, când va auzi muzică de Palestrina sentimentul întunecos, neconştient al creştinătăţii îl va pătrunde şi păgânul sau ateul va fi, pe 
cât ţine impresia muzicii, creştin pân-în adâncimile sufletului. Şi limba strămoşească e o muzică; şi ea ne atmosferizează cu alte timpuri, mai 
vrednice şi mai mari decât ticăloşia de azi, cu timpuri în care unul s-au făcut poporul şi una limba.
Suta a şaptesprezecea e purtată de ţinta de-a da unitate limbei şi poporului şi ne pare bine că în Senat se începe a se vorbi româneşte, 
pentru a restatornici de sus unitatea compromisă prin experimente filologice şi prin înrâurirea dicţionarului franţuzit al breslei advocaţilor.
[1 mai 1882]
 
[„ÎN ŞEDINŢA CAMEREI DE LA 30 APRILIE"] 
 
În şedinţa Camerei de la 30 aprilie d. Teodor Boldur Lăţescu a relevat cu drept cuvânt scandalul listei civile a directorului general al 
căilor ferate.
Listă civilă constituie în adevăr cei 36 000 de franci, plătiţi la noi în ţară săracă, la om care n-a dovedit prin nimic a fi superior oricărui 
absolvent al unei şcoale politehnice. În adevăr, imediat sub leafa directorului, de 36000, vedem urmând aceea a inginerului şef de numai 18 000, 
a inspectorului cu 7 000, a inginerilor de tracţiune cu 3 000 pe an, şi cu toate acestea nimeni nu poate contesta că personalităţile următoare 
trebuie să ştie, ba vor fi ştiind, tot atâta carte în ale drumului de fier, daca nu mai multă, decât polcovnicul Săbiuţă.
Trăim în ţara aceasta ca-n Halima. Oameni ca Cogălniceanu, ca C. A. Rosetti ne vorbesc cu tonul cel mai serios de necesitatea de-a 
răsplăti adecuat cu meritele lor specialităţile în mecanică, se zice că leafa de 36 000 franci e chiar prea mică pentru o ilustraţiune şi te - aştepţi , 
după tiradele acestea, să ţi se indice acel Lesseps al României, acel mare geniu în mecanică pe care ţara săracă să se simtă onorată a-l plăti atât 
de splendid — şi? Ce ţi s-aduce înainte? — Polcovnicul Săbiuţă, inventorul unui cot pentru măsurătoarea cuprinsului cubic al buţilor cu băuturi 
spirtoase, un om ce până mai ieri se mulţumea pe leafa de polcovnic şi pe care — slavă Domnului — nici una din puterile mari ale Europei n-a 
cercat să ni-l momească până acum la marile întreprinderi de comunicaţie ce le au în vedere.
Nu ne mirăm de d. C. A. Rosetti. E un om cu desăvârşire stricat şi cinic, care n-are întru nimic a declara într-o Adunare ce se pretinde 
serioasă că acei cari sunt în contra lefei polcovnicului sunt ,,inamicii poporului, inamicii libertăţii şi ai naţiunii române democrate" (ipsissima 
verba! Cititorul curios ne poate controla prin „Monitor").
Ba d. C. A. Rosetti ne mai spune că o leafă aşa de mare trebuie, pentru ca ilustrul om să „rămâie la noi, să nu se ducă în ţările străine, 
cum auzirăm că se duc toţi aciia cari sunt Gianii, Cantilii, Naci[i] pe terenul de ingineri!".
Călătorie sprâncenată! Ducă-se unde a dus surdul roata şi mutul iapa toţi Gianii şi toţi cei asemenea lor. Atâta pagubă şi dobândă pe 
neamul românesc cât ar pierde din emigraţiunea tuturor reputaţiilor improvizate sau uzurpate. Pare că, dacă s-ar duce polcovnicul, orice 
absolvent al unei şcoale politehnice nu i-ar putea ţine locul în tot bunul? Ba încă cum! Fără a fi favoritul politic al nimănui, căutându-şi în 
conştiinţă de treabă, neavând câte şase ciocniri de trenuri pe săptămână, necomandând traverse metalice prea lungi ori prea strâmte şi având 
sfială de superiorii lui ierarhici şi teamă de răspundere, pe când aceşti oameni, ce fac şi politică şi inginerie , nu au sfială de nimic şi se 
furişează, prin conivenţa bandei de esploatare, alături cu răspunderea.
Crede în adevăr d. C. A. Rosetti că, daca d-sa ori polcovnicul ar fi fost nişte giuvaieruri atât de rare, nu-i ademeneau alte ţări, ce le-ar fi 
oferit câştiguri mai mari decât a noastră ?
Vedem de ex. un ambasador rusesc, d. Onu, care nu e decât fiu de moşnean român din satul Oancea, în care pe toţi [î]i cheamă Onu. A 
avut omul talent şi probitate; s-au înălţat în mijlocul numeroasei aristocraţii şi biurocraţii ruseşti şi azi e un personaj însemnat. Dar a trebuit să 
aibă capacitate şi merit. D-alde C. A. Rosetti şi  Sabiuţă  vor căuta din contra un mediu în care să poată ajunge la pensii reversibile şi la 
retribuţiuni grase fără muncă, fără merit şi c-o capacitate de mâna a treia.
Dar ne prinde în adevăr mirare când vedem pe un om cu minte în puterea cuvântul[ui] cum e d. Cogălniceanu susţinând acelaşi punct de 
vedere ca bătrânul şi stricatul demagog. D-sa vorbeşte de directori generali din ţări străine şi bogate, vorbeşte de lefile ce şi le creaseră inginerii 
străini de sub regele Stroussberg.. .
Dar sunt aceştia termeni de comparaţie cu polcovnicul Săbiuţă, ca gen şi ca specie? Şi cu toate acestea d. Cogălniceanu cunoaşte ţara, 
ba a citat chiar cazul inspectorului liniei Lemberg - cernăuţi-iaşi -Roman, care are o mie de fiorini pe lună. Iată în adevăr cazul ce se potriveşte 
cu noi într-o singură privire. Şi acea linie trece prin ţări sărace, pline de jidani, cu populaţia rurală istovită de camete şi de beţie, reduse la 
producere agricolă şi lipsite de industrie. Ei bine, o mie de fiorini hârtie sunt cam 2 000 de franci, ceea ce-a propus d. Lăţescu pentru directorul 
nostru general. Să nu uităm însă că chiar aci e o deosebire. Inspectorul nu e numit de stat, care-n Austria plăteşte lefuri neînsemnate, ci de-o 
societate de acţionari care n-are a ţine seamă de pe spatele cui se plăteşte acea leafă. Statul însă. . . statul are a face calculul că 36 000 franci 
sunt 36 000 zile de muncă într-o ţară săracă, sunt 36 000 de oameni ce ar lucra din zori de ziuă până-n asfinţit de soare, că un om simplu ar 
trebui să muncească 100 de ani de-a rândul şi ne - întrerupt că să plătească leafa pe un an a polcovnicului. O societate privată ce are-n vedere 
câştigul ei propriu judecă şi plăteşte altfel decât statul, care are în vedere grăutăţile mulţimii. Statul modern e prea sărac pentru a plăti lefuri 
mari. El n-are ca statul antic un imens agru public, el n-are populaţiunea de sclavi care forma instrumentul producător averii: statul modern e 
stat creştin şi ca atare e sărac. El plăteşte cu panglicuţe şi cu titluri, cu recunoaşterea publică că cineva şi-a îndeplinit datoria, iar individul se 
plăteşte cu conştiinţa de-a fi uşurat prin muncă compensatorie , prin sacrificii personale chiar un grăunte din mizeria la care neamul omenesc 
pare de-apururea condamnat. Pentru a-şi permite cineva lefile proconsulare ale anticităţii şi mesele ce costau milioane de sesterţii ale unui 
Lucullus ar trebui să existe sclavia anticităţii, robia maselor. Şi iată ceea ce nu voieşte statul modern, a cărui ţintă este a nu lăsa ca poporul 
muncitor să fie măcinat şi să degenereze sub pături superpuse de feneanţi, de reputaţii uzurpate, de săbiuţe ce gonesc liste civile regale cu cotul 
de măsurat butoaiele.
Leafa dar e un echivalent al muncii reale, al cheltuielii de forţă nervoasă sau musculară; arareori ea poate fi o compensare a meritului, 
adecă a superiorităţii organice. Care e munca colosală a polcovnicului care să compenseze munca musculară a 36000 de oameni, iată o cestiune 
la care d. Cogălniceanu n-ar putea răspunde; căci nu este vorba nici de-un Ercul al inteligenţei, nici de unul al musculaturii .
În realitate nu este vorba nici de merit, nici de muncă. E vorba de favori politice, e vorba că cineva e persona grata sau nu în ochii 
guvernanţilor, e vorba de ceea ce zice cu sfială un membru al majorităţii docile, de protecţiune şi favoritism.
Acesta e răul care ridică nulităţile în sus, care preface spirite de mâna a doua ce, plătite conform muncii lor, ar rămânea oneste şi 
folositoare, în  tripotori  politici, în reputaţii uzurpate, în ambiţii nejustificate prin nimic, acesta e răul care ridică patru clase primare la 
directorate de bancă.
Răposatul Strat avea dreptate admirând natura democraţiei române. Democrată la dări, arhiaristocratică la lefuri. Aci unul ia drept leafă 
de la naţiune, numai pentru că aplică abecedarul , ceea ce Filipescu - vulpe abia o fi avut ca venit de pe moşiile sale strămoşeşti; iar noua 
aristocraţie are trebuinţe înzecit de mari, pe cari le împlineşte din banul public, decât aristocraţia veche, ale cării trebuinţe apelau la averea 
proprie, iar nu la buget.
[6 mai 1882] 
 
[„ÎN ŞEDINŢA DE VINERI A CAMEREI"] 
 
În şedinţa de vineri a Camerei d. M. Cogălniceanu a prezentat petiţiunile mai multor sate din judeţele Ilfov şi Vlaşca, prin cari acestea 
cer a li se da pământ pe moşiile statului.
Dar nu numai petiţiuni au dat ţăranii. Daca la barierile Bucureştilor nu se posta jandarmerie, însărcinată a respinge cu sila pe ţărani ce ar 
fi venit, daca zilele acestea nu i-ar fi oprit pe unii pe uliţă pentru a fi duşi şi interogaţi de poliţie; aveau de gând să vie în număr de mai multe 
mii la Bucureşti şi să stăruiască în persoană pentru împlinirea cererii lor.
Daca am fi la începutul sutei  acesteia, la 1821 bunăoară, mişcarea ar fi avut poate un caracter mai pronunţat. Domnul Tudor n-a 
început-o pe a lui decât cu 25 de inşi; pe drumul la Piteşti s-au făcut 36, la Padişte , în plaiul Cloşani, 150 şi de atunci încolo au prins a se 
înglota lume sub steagurile lui. De aceea, faţă cu acest zgomot au cam sfeclit-o pseudoromânii de la foaia guvernamentală, am putea zice că au 
simţit fiorii funiei trecându-le prin şira spinării.
,,Românul" zice: o dată ce conspiraţiunea a fost denunţată naţiunii, ea este şi rămâne spulberată .
Care naţiune, onorabilă tagmă? Oare nici ţăranul nu mai e naţiune în ochii voştri de venetic şi a rămas redusă naţia la voi? Oare nici opt 
mii de ţărani nu mai fac parte din naţiune şi ea se compune numai din promiscuitatea banchetului C. A. Rosetti?
Învederat este că faptul nu este românesc, adaugă „Pseudo - românul ".
Cum aşa? Opt mii de oameni cari nu ştiu altă vorbă decât cea românească să fie destoinici de alte fapte decât româneşti?
Asta însemnează a vorbi 'ntr-aiurea şi în dodii şi a nu şti ce înţeles au cuvintele. Oare românesc să fie numai ceea ce vă convine d-
voastră, numai afacerile Warszawsky, numai contabilitatea Slăniceanu, numai pensia reversibilă, numai pantahuza Brătianu, şi neromânesc tot 
ce nu vă convine?
Ba e foarte românesc ceea ce fac ţăranii şi nici nu poate fi altfel, căci ei sunt, la dreptul vorbind, singurii cari au rămas numai români în 
această ţară; dar pentru asta nu trebuie să fie bine ceea ce fac, căci nu tot ce e românesc e şi bine totodată.
Şi, dacă nu e bine, nu ei sunt de vină.
Ei sunt un popor cu mult bun simţ care, din ceea ce se 'ntâmplă , trage o concluzie repede şi exactă. Au văzut fel de fel de Campinii 
înjghebându-şi moşii sub pretextul că ar fi însurăţei , au văzut o sumă de oameni împroprietăriţi fără drept, fără să fie coborâtori de clăcaşi, au 
auzit făgăduinţele ce le făceau roşii pe când îmblau după deputăţie, or fi auzit citindu-li-se circularele Rosetti, au fost frământaţi de agenţii 
administrativi, cari după cum mărturiseşte d. Nic . Ionescu, fac propagande , şi din toate acestea au tras concluzia că toţi au dreptul de-a avea 
pământ şi s-au pornit spre Bucureşti ca să ceară împlinirea făgăduinţelor pe cari d-alde Pătărlăgeni, Fundeşti , Caradale le făceau populaţiilor 
din sate când umblau cu lumânarea după deputăţie şi după foloasele ei.
Tocmai daca n-ar face ceea ce fac, daca n-ar stărui a li se 'mplini făgăduinţele nesăbuite ce li s-au făcut am zice c-ar fi neromânesc , căci 
românul nu-i târziu la minte şi nu-l duci de nas numai cu vorbe.
„Ale tale dintru ale tale", d-le Rosetti.
Ştim prea bine că o administraţie onestă l-ar aduce pe român la alte gânduri, dar aceasta nu e administraţia roşie.
Apoi tot paradă cu ţăranii; paradă azi, paradă mâni, se înfundă odată.
Când e vorba ca, la serbări ca aceea de 10 mai, să se facă Vifleim cu ţăranii, s' aduc în adevăr din toate unghiurile ţării o sumă de 
oameni cari să dea reprezentaţii teatrale în ochii aristocratizatului Giani, căci de comedie şi de hazul păturii superpuse sunt buni oamenii. Dar 
când vin cu cereri de ale lor proprii, cu cereri substanţiale şi de bună - voie la Bucureşti, atunci violoncelele şi abecedarele aristocratizate se fac 
la faţă vinete ca măslinele şi... faptul nu mai e românesc şi se denunţă naţiunii că ţăranii conspiră.      
Ei mări, tagmă patriotică, nu cunoaşteţi pe român, nu l-aţi cunoscut nicicând şi, prieteneşte vorbind, să vă păzească sfântul ca să-l 
cunoaşteţi vreodată. Rar şi arată arama, dar când şi-o arată atunci s-a sfârşit cu d-alde voi. Românului dacă-i dai un pumn, îţi zice: „Rogu-te mai 
dă-mi unul, să fie doi, s-avem pentru ce ne socoti", dar după aceea las-pe el.
Din paradă în paradă, din circulară 'n circulară, din Carada 'n Carada, teamă ni-i că veţi trezi lupul din el şi că-şi va întoarce cojocul pe 
dos şi - atunci ţine-te pânză să nu te rupi!
Constatat rămâne însă că dăinuirea la guvern a roşiilor începe a deveni un pericol social pentru ţară. Când ideile cafenelei Procope vor 
intra în capetele ţăranilor, nu ştiu zău unde ajungem , căci ele se combină cu caracterul pilos şi cumpătăreţ al rasei române, care e cumplit de 
îndărătnic în felul lui. În capul lui Fluieră - vânt şi-a lui Împuşcă 'n - lună ideile socialiste nu înseamnă decât solicitare de pensii reversibile ori 
de posturi, în capetele ţăranilor însă ele ar căpăta o însemnătate atât de gravă încât urmările nu sunt de prevăzut.
[12 mai 1882]
[„OARE NU SE PREGĂTEŞTE"] 
 
Oare nu se pregăteşte cumva o a doua ediţie augmentată a afacerii Stroussberg? De la un timp încoace, mai cu seamă de când d. Dabija 
conduce resortul Lucrărilor Publice, vedem manifestându-se , prin o sumă de proiecte de legi, o sete de construcţii de drum de fier, de gări, de 
docuri ş.a., care, drept vorbind, nu ni se pare deloc sănătoasă, nici dictată de prisosul de puteri tehnice ori financiare de cari ar dispune ţara.
Astfel Adunările au votat crearea unor ramuri nouă de căi ferate, şi anume nu mai puţin de 11 linii. 
Nu discutăm utilitatea acestor lucrări.
Orice lucrare de comunicaţie e utilă pentru cineva, dar prea adeseori nu pentru poporul care-o face, ci pentru altul; nu pentru cine se 
găteşte, ci pentru cine se nimereşte.
Chiar marea reţea de căi ferate care s-a construit pân' acum e departe de a fi fost de-un folos absolut pentru ţară. Daca ea înlesneşte 
esportul productelor noastre brute, nu e îndoială că înlesneşte şi mai mult importul de mărfuri străine şi de marfă vie, de oameni străini cari pe 
zi ce merge ne inundează. Aceasta este atât de adevărat încât balanţa comercială a României arată, an cu an şi c-o fatală regularitate, că esportul 
nostru reprezintă o valoare mai mică decât importul de mărfuri străine şi că proporţia între producţiunea şi consumaţiunea ţării e pururea în 
defavorul nostru. Aceste drumuri de fier ne mai aduc câte 20 000 de străini pe fiece an, câte-un oraş întreg, care însă nu se adaugă în genere 
claselor producătoare, ci celor consumatoare, a căror ocupaţie nu e munca, ci mediaţiunea şi specula.
Ar fi fost mai firesc şi mai cuminte de-a urma — în materie de comunicaţie — căile ce le urma plutaşul român de la munte, când 
transporta pe bârne, puse una lângă alta, lemne şi grâne la porturile Dunării; ar fi fost mai folositor şi mai ieften de-a canaliza râurile noastre şi 
de-a construi drumuri de fier numai în măsura în care cunoştinţele tehnice proprii şi mijloacele băneşti proprii ne-ar fi permis.
Dar generaţia actuală n-a făcut nicicând ceea ce ar fi fost mai bine, ci în genere ceea ce convenea mai mult intereselor străine. Asta a 
fost şi va rămânea, ne temem, linia de purtare a acestor oameni, până se vor stinge şi până va veni în locu-le o altă generaţie, mai vrednică şi 
mai bărbată, dacă România mai e în stare a o produce şi daca canalele de scurgere ce înşine le-am creat supraproducerii şi suprapopulaţiei 
străine nu vor ajunge a ne înmlăştina şi a ne nimici cu totul. Drumurile de fier, făcute cu deridicata au fost mijlocul principal pentru prefacerea 
României în Americă dunăreană, în o ţară a nimănui şi a tuturor.
Mijloacele de comunicaţie au însă două efecte cu totul deosebite, după cum străbat o ţară civilizată sau una necivilizată.
Dacă poporul e civilizat şi poate concura cu toată lumea cu articolele sale, comunicaţia 'l pune în contact cu toată lumea; dacă el e 
necivilizat şi nu poate concura, atunci se sting, prin introducerea de mărfuri străine, toate ramurile sale proprii de producţiune şi el e redus la 
singura ramură capabilă a se susţine pe piaţa universului, precum noi la agricultură.
Producţiunea devine unilaterală, naţia lucrează cu un singur braţ, iar celalt i se taie ; o singură clasă e condamnată la muncă, celelalte 
sunt avizate a se hrăni în mod cu totul improductiv prin speculă, tertipuri şi şarlatanerie politică. Astfel s-au stins meseriile la noi în ţară şi ne-
am ales c-o pătură de oameni cari fac gazetărie, politică şi literatură, pătură bună poate de rotărie ori tăbăcărie, dar absolut incapabilă de orice 
activitate intelectuală.
Omul, economic vorbind, este o maşină care ş-aşa trebuie hrănită şi ale cărei aptitudini SE dezvoltă prin exerciţiu, se tâmpesc şi se 
pierd prin neexercitare. Dacă guvernul are destulă ştiinţă şi prevedere economică pentru ca măsurile lui să ţie aceste maşini vii în execiţiul 
puterilor lor, ele vor produce şi vor fi folositoare; dacă însă măsurile sale tind la punerea în repaus a acestor maşini, ele devin netrebnice şi ne 
dau Gianii, Caradale şi Costineşti, oameni ce, cu patru clase primare, în loc de-a se ocupa de cizmărie , se ocupă de politică şi trăiesc ca nişte 
adevăraţi paraziţi din sudoarea semenilor lor.
Ei bine, politica noastră în crearea căilor ferate rezultatul acesta l-a avut. Ea a pus în şah mat aproape toate meseriile din oraşe, precum 
şi iarna ţăranului. Industria oraşelor şi ramificata industrie de casă a satelor noastre s-au strivit sub roţile regelui Stroussberg şi această strivire o 
plătim noi înşine prin anuităţi; noi plătim posibilitatea pentru mărfurile străine şi pentru oamenii străini de-a veni la noi şi de-a aduce poporul 
nostru întreg la sapă de lemn.
 
Dar dacă politica noastră generală în materie de comunicaţiuni şi de economie se 'ncheie prin o condamnare, dacă nu a intenţiilor, 
desigur a ignoranţei generaţiei de la 1848, amănuntele sub domnia cărora se fac la noi lucrări publice ne conving că nici intenţiile nu sunt 
respectabile,
că nu interesul real, ba nici chiar cel imaginar al ţării e consultat în asemenea afaceri, ci prea adeseori apetiturile de câştig a o seamă de 
politiciani, precum şi a pletorii de cavaleri de industrie străini cari ne-au inundat.
Auzim bunăoară că se proiectează construirea unei gare centrale în Bucureşti. De ce folos, de ce însemnătate poate fi o asemenea 
lucrare de lux, când cele două gări ale Bucureştilor, cari ne pun în comunicaţie cu toată  reţeaua noastră, stau în legătură întreolaltă.
De ce folos? De nici unul. Însă există o societate care nu-şi poate desface acţiile. Societatea de construcţiune, pretinsă română, ce-ar 
vrea să puie mâna pe vro afacere grasă, care să-i urce creditul ei şi al Mobiliarei corespunzătoare.
şi 'nainte de toate, ce urgenţă are lucrarea aceasta? Niciuna. D. ministru ştie că podurile de peste Argeş (Cosmeşti , Bistriţa, Griva) sunt 
unele provizorii de lemn, iar celelalte de fier sunt parte stricate, parte susţinute prin şchele de lemn de mai mulţi ani, iar unele chiar ameninţă a 
cădea. Oare aceste lucrări de mare însemnătate, cari garantează traficul liniilor întregi şi siguranţa călătorilor, nu sunt mai urgente decât gara 
centrală, care mai poate aştepta fără pagubă încă cincizeci de ani? Podurile de pe linie să se ţie cu proptele, iar Bucureştii să aibă un fumatoriu 
central, fără nici o însemnătate pentru traficul liniilor ?
Să luăm un alt caz.
Se ştie că pentru realizarea lucrărilor tehnice necesare porturilor se percepe în toate oraşele de pe Dunăre taxa de 1/ 2%.
Concentrarea acestor bani sau sistematizarea cheltuirii lor ar fi făcut cu putinţă ca cheiurile să se construiască, fie pe rând, fie deodată, 
din piatră şi solid lucrate.
După cum aflăm însă, banii se vor arunca în Dunăre pe cheiuri de lemn şi tot Societatea, pretinsă română, de construcţie le va face şi pe 
acestea.
Astfel, oriunde se cer lucrări de o utilitate permanentă şi cari se impun de la sine, pentru că vecinic Dunărea are să curgă lângă ţărmii 
noştri şi râurile de munte vecinic vor străbate România, acolo ne mulţumim cu proptele de lemn, cu cheiuri de lemn, cu înjghebături provizorii 
de cari 'şi bat joc puternicele noastre ape.
Iar daca e vorba ca feneanţii Bucureştilor să plece la Sinaia să se aerisească , atunci, pentru a le economisi banii de birjă sau de tramway 
pân-la gara Târgoviştii , le durăm un falnic palat în mijlocul capitalei, lângă bulevardul Elisabeta, palat plătit în ultima linie din banul ţăranului 
din Rucăr şi din Vrancea.
Am dori ca în instinctele noilor noştri Apollodori să predomine mai mult cumpăt şi mai multă echitate pentru banul românului. La orice 
întreprindere să se judece nu cu ce se folosesc cavalerii cu beţişoare cari tocesc păvelele oraşului, ci cu ce se alege poporul românesc. Mai multă 
sănătate şi mai multă trezvie intelectuală ar trebui în materia aceasta, căci altfel totul degenerează într-o scabroasă  goană de întreprinderi 
superflue.
[14 mai 1882]
 
[„«PSEUDO - ROMÂNUL » NE CERE"] 
 
,,Pseudo - românul " ne cere un mic curs de istorie naţională, lucru pe care cu dragă voie îl facem.
 
Dar buni, dulci şi nobili protivnici — zice foaia guvernamentală de ieri — contra alor noştri s-au ridicat Domnul Tudor cu sătenii săi ?
 
Contra a lor voştri, v-am spus-o o dată şi v-o repetăm ş' acum .
La 18 martie 1821 Tudor intră în Bucureşti cu 3000 de panduri olteni şi trase la Emanuel Brâncoveanul.
Iată ce zice în proclamaţia de la 20 martie acelaşi an:
 
Aşadar, ajungând şi în Bucureşti, care este capitala ţării, şi unde am găsit mulţi boieri patrioţi cari s-au găsit şi se găsesc de aceleaşi simţiri cu 
mine, pentru fericirea ţării, cu cari împreună chibzuindu-ne pentru împlinirea greutăţilor ce se cere de împrejurările de astăzi, s-a găsit de cuviinţă ca 
prin mine să se împlinească contribuţie obştească de la fiecare fără deosebire.
 
Aşadar la întrebarea ,,Pseudo-Românului" răspunde chiar Tudor; căci aceste vorbe scrise şi iscălite de el sunt autentice. El au găsit 
mulţi boieri patrioţi de aceleaşi simţiri cu dânsul cari,
constituiţi în sfat, l-au autorizat să perceapă dări de la toţi  fără deosebire, sancţionând  astfel prin votul şi adeziunea lor puterea pe care 
moşneanul din Gorj şi-o asumase.
Şi pentru ce scop s-au ridicat Tudor?
Aci îl punem tot pe el să răspunză.
 
Nu pentru alt scop decât pentru întoarcerea drepturilor acestei de Dumnezeu păzite ţări, cari din vechime le-a avut şi niciodată de nimeni cu sabia nu 
i s-au luat, ci mai vârtos cu sabia şi cu sângele strămoşilor şi a celor vrednici de toată slava cu sfinţenie s-au păzit.
 
Dar în sfârşit în petiţia către Poartă Tudor vorbeşte foarte clar :
 
Cătră prea strălucita Poartă alergăm noi tot poporul Ţării Româneşti, spuind cu mare jale necontenitele şi neauzitele patimi şi chinuri ce suferim 
neîncetat de la Domnii greci, cum şi de la suita ce aduc cu dânşii şi de la toţi grecii, neamul lor, ce s-au încuibat în pământul nostru.
 
Oare nu-i asta destul de clar pentru d-nii Giani, Cariagdi, Carada, Pherechydes , C. A. Rosetti etc. etc.? Oare gura lui Tudor, pana lui, nu 
sunt destule dovezi pentru a se şti în contra cui era îndreptată mişcarea ?
Lecţie de istorie voiţi, onorabililor ? Lecţie de istorie vă dăm.
Teoria despre pătura superpusă de străini cari formează partidul roşu în ţară, fără tradiţii şi fără moralitate, este din nenorocire o teorie 
exactă şi stârpiturile din cafeneaua Procope nu sunt decât urmaşii străinilor în contra cărora Domnul Tudor s-a ridicat.
Dar, se 'nţelege , s-au înălţat ca pluta pe apă. Ypsilant i-a găsit,
 
îndărătul trăsurilor boierilor pământeni, batjocură şi ruşine încă neauzită de locuitorii Eladei
 
precum zice în proclamaţia ce le-o adresează; iar azi sunt membri la Curţi, ambasadori şi nu mai ştim ce. Au ştiut chiar să suplanteze 
aristocraţia străveche şi istorică a ţării; dar nu face nimic, onorabililor, adversus hostem aeterna auctoritas esto ! zice fragmentul din legea 
Duodecim Tabularum şi nu ne îndoim că poporul român va şti, într-un secol poate, să şteargă până şi urmele ruşinii sociale de-a fi fost stăpânit 
de greci şi de jidani. Mulţi ochi ce strălucesc încă nu se vor închide până nu vor fi văzut rasa română, care se destinge de promiscuitatea 
radicală, învingând în această ţară şi impuindu-şi , îndărătnică şi mare cum a fost odinioară, modul ei de-a fi, dreptul ei, seriozitatea ei morală 
regimului de sustractori şi de hetere care ne stăpâneşte acum.
Ei, când cineva îşi dă osteneala a răsfoi istoria acestui pământ, acela e de mai nainte sigur cine va stărui pe el şi cari sunt elementele 
efemere. La 300 goţii , la 375 hunii , la 500 gepizii , la 567 longobarzii şi avarii , la 700 francii şi moravii , la 800 ungurii, la 900 pecenegii , la 1 
000 cumanii , apoi tătarii şi slavii! Ei, ce s-au ales de toţi ? Ceea ce se va alege de d. C. A. Rosetti, de Giani şi de Carada. Nimic. Rasa română e 
cea istorică în aceste ţări, e cea care îşi impune caracterul, limba şi datina, şi să nu se crează că acest caracter energic şi drept, această minte de-
o înnăscută claritate şi iubire de adevăr, vor putea fi pe mult timp întunecate de tertipurile, apucăturile sofistice şi mizeria de caracter a 
stârpiturilor bizantine ce ne guvernă azi. Domnia acestor oameni e o domnie a străinilor cari şi-au romanizat numai pielea — dovadă banchetul 
C.A. Rosetti —, dar nu e în natura lucrurilor ca aceste elemente debile , intelectual sterpe şi fizic degenerate, să rămâie în perpetuitate deasupra 
unui popor tânăr şi îndărătnic, al cărui spirit de dreptate a fost atât de viu încât de la 1300 şi până în secolul al XIX-lea n-a avut nevoie nici de 
cod pentru a se judeca, nici de recrutaţie pentru a se bate, nici de şcoală pentru a fi mai cu minte decât toţi vecinii lui.
Dar ca un merit pentru popor citaţi că aţi cerut împroprietărirea ?
Nu  împroprietărirea ar fi cerut-o un român cuminte, ci ceea ce era înainte  de Regulament: posesiunea ereditară în condiţiile vechi, 
istorice. Prin împroprietărire s-au atomizat societatea şi s-au rupt legăturile străvechi dintre cultivatorul mare şi cel mic. Ba, sub regimul actual 
al eredităţii, poporul e ameninţat de diviziune în infinit a pământurilor şi de proletarizarea tuturor.
Cu toate acestea nu acesta e răul mare ce l-aţi introdus în ţară, căci orice rău ce derivă din regim prin regim se poate îndrepta. Răul 
esenţial care ameninţă vitalitatea poporului nostru este moral, e demagogia. Din începutul istoriei române şi până în suta noastră n-au existat 
mişcări demagogice în ţară, nu i-au venit în minte măcar românului că, fără muncă şi fără merit, omul poate ajunge la ceva. Din Purice Ştefan 
Vodă a făcut Movilă şi Movileşti , dar pentru un merit oarecare. Domnul au dat caracterului acelui aprod locul ce i se cuvenea şi pe care 
Movileştii au dovedit că-l meritau.
Numai în zilele voastre individualităţi fără talent, fără caracter, fără muncă ajung miniştri şi oameni mari; numai voi daţi zilnic 
poporului învăţământul că nu trebuie decât vicleşug şi mizerie de caracter pentru a ajunge oriunde. Voi aţi făcut din felonia nocturnă de la 11 
fevruarie un merit, voi arătaţi prin zilnică pildă că  corupţia e mijlocul cel mai lesnicios de trai în România. Acesta
este spiritul cel rău care desface societăţile omeneşti şi le nimiceşte pân-în sfârşit; acesta e veninul care dă loc la mişcări sociale şi la 
nemulţumire. Orice om ce are patru clase primare în ţara aceasta e blesat că unul, în condiţii egale cu el, e director de bancă. Orice om ce ştie 
numai paragrafii Codului şi nimic încolo e atins când vede pe omul ce nu ştie mai mult decât el director de drum de fier. Decorarea feloniei 
nocturne este o insultă pentru orişice soldat onest; canonizarea afacerilor Warszawsky — o injurie adusă justiţiei. Toate acestea contribuie a 
destrăma spiritul public, a-l face să nu mai crează nici în drept, nici în bine, a nu mai aştepta nimic de la muncă, totul de la tertip şi de la 
apucături. Ce să munceşti când e destul să aperi afacerea Cernavoda chiustenge ca să faci parale ? Ce să-ţi pui osul ori creierul la jug când cu 
negustorie de vorbe capeţi pensie reversibilă? Ce să te ocupi de meserii când poţi, actor caraghioz, scuipând pe un senator în faţă, să aibi mii de 
franci pe an din Casa Pensiilor?
Când dar toate acestea  se 'ntâmplă  , când un popor întreg asistă la priveliştea de-a vedea  risipindu-se  banul public între feneanţi, 
cumularzi, reputaţii uzurpate, caraghioşi, plagiatori şi abecedare aristocratizate, de ce să nu pretindă şi ţăranul ca un stat care hrăneşte pe nulităţi 
cu câte zeci de mii de franci pe an şi pe C. A. Rosetti cu câteva mii de galbeni să-l hrănească şi pe el, dându-i moşiile statului fără bani?
Acesta e dar răul ce l-aţi introdus în poporul românesc. Adevărat că e popor tânăr, care are puterea de a rezista acestui venin social, dar 
tinereţea nu e o garanţie absolută în contra boalei. Demagogia la un popor bătrân îl descompune repede, dar unuia tânăr îi ia pentru câtva timp 
minţile. Căci, în adevăr, ce e mai periculos decât iluzia la care dă naştere Costinescu, Carada, Stolojan e tutti quanti, că fără muncă, fără merit, 
fără un dram de creieri sănătoşi poţi ajunge milionar ? Este visul  moleşitor  al minelor de aur câştigate prin  astuţie  care întunecă mintea 
poporului românesc, încât nu vede că singura cale a avuţiei e munca, singura a înălţării sociale meritul.
[16 mai 1882]
 
[„SE ZICE CĂ PREA DĂM"] 
 
Se zice că prea dăm gură de lup onorabililor adversari şi că în scrierea noastră  nu se observă acele dresuri si cochetării stilistice prin 
cari strălucesc învăţaţii „Românului".
Gura păcătoşilor adevăr grăieşte. Nu alegem vorbele după  cum îndulcesc sau înăspresc lucrul, ci după cum acopăr mai exact ideea 
noastră. Vorba nu e decât o unealtă pentru a esprima o gândire , un signal pe care-l dă unul pentru a trezi în capul celuilalt, identic, aceeaşi idee, 
şi când suntem aspri nu vorbele, ci adevărul ce voim a-l spune e aspru. De aceea nu prea întrebuinţăm eufemismi . Oricât de împodobit cu titluri 
şi ranguri ar fi un cumulard ori o nulitate, în ochii şi sub pana noastră rămâne ceea ce este, iar luxul orbitor al unei virtuţi problematice nu ne va 
îndupleca să-i dăm un atestat de moralitate. Ne pare rău că în ţara aceasta nu s-au aflat pururea destui oameni cari să aibă curajul de-a numi 
lucrurile cu numele lor propriu, NU cu cel figurat.
Cităm, exempli gratia, pe eroii nocturni de la 11 fevruarie. În lexiconul oricărei limbi din lume purtarea gardei şi-a ofiţerilor se numeşte 
frângere de jurământ şi de onoare militară, felonie .
La noi s-a botezat treaba aceasta „contract sinalagmatic" şi cei ce au comis asemenea acte de virtute au fost răsplătiţi nu cu cordonul ce 
li se cuvenea, ci cu cordoanele ,,Stelei României". Şi, de câte ori cităm acest caz monstruos, ,,Pseudo - românul " vine cu argumentarea ad 
hominem că şi conservatorii ar fi conspirat în contra lui Vodă Cuza. Dar de la a conspira cu pericolul vieţii şi averii până la a-şi frânge 
jurământul militar e deosebire cât cerul de pământ. Niciunul din oamenii pe cari - i citează ,,Românul" nu şi-ar fi frânt jurământul îndoit dacă 
suveranul l-ar fi însărcinat cu paza persoanei sale. Militarii în cestiune, dacă au crezut în adevăr că participarea lor la conspiraţie e necesară, 
trebuiau să înţeleagă că n-o puteau face decât cu sacrificiul numelui, carierei , vieţii lor morale. Dacă cineva crede că trebuie să moară pentru o 
idee să  se hotărască a primi moartea, care-n cazul acesta nu era fizică, ci civilă. Unul singur din acei oameni a avut destul sentiment de soldat 
pentru a înţelege aceasta. El a simţit că trebuie să scutească tânăra armată de priveliştea odioasă a rămânerii în rangurile ei, a simţit că  existenţa 
sa e imposibilă într-un corp constituit pe baza fidelităţii şi onorii ostăşeşti ; s-a ascuns şi s-a izolat, s-a sinucis cetăţeneşte . Pe ceilalţi i-am văzut 
grămădindu-se înainte, ba şezând în cupeaua suveranului; alături de el, chiar în urma recidivei de la Ploieşti.
Dar „Românul" insistă asupra împrejurării că partidele politice s-au folosit de faptul trădării .
Da, de trădare, nu de trădători.
O armată în campanie se foloseşte de spioni, dar nu-i decorează, nu face din ei demnitari publici. I-o fi plătind poate, dar îi plăteşte din 
fonduri nemărturisite, căci conştiinţa niciunui popor nu suportă remunerarea publică a trădării şi a feloniei.
Acestea le ştie „Românul" tot aşa de bine ca şi noi, ştie prea bine că o crimă politică comisă de un om privat încetează a fi o crimă când 
e purtată de vederi mai înalte şi dictată de cugetul curat, fie chiar greşit, de-a mântui statul, pe când frângerea unui jurământ de două ori depus 
nu încetează de a fi o crimă, nu politică, ci comună. Dar simularea de a nu putea distinge lucrurile nu ne obligă deloc pe noi de-a boteza faptele 
altfel decât cu numele ce li se cuvine.
Şi dacă le dăm acest botez n-o facem din ură pentru adversari ci pentru că exemplele de felonie, decorate şi răsplătite, corup spiritul 
public. Un popor cată a fi convins de vorbele pe cari Franklin le-a rostit: ,,Când cineva îşi propune câştig şi onori, fără muncă şi merit, e un 
otrăvitor . Ridică piatra şi aruncă în el". Acest venin însă l-a semănat demagogia roşie. Ceea ce, în orice ţară şi după conştiinţa publică a 
oricărui popor, e absolut condamnabil , absolut rău, absolut înjosit, a fost la noi .. . recompensat, înaintat, împodobit cu decoraţii. Va să zică nu 
muncă-i trebuie românului, nu sobrietate, nu merit, nu inteligenţă pentru a se ridica şi a face avere, ci trădare, vânzarea celui care te plăteşte 
pentru a-i păzi viaţa; specularea credulităţii publice; trezirea patimilor rele din sufletul omenesc. Puţin îţi pasă dacă un popor întreg pierde printr 
- asta deosebirea eternă ce există între bine şi rău, între lăudabil şi condamnabil ; că moralitatea unei naţii întregi degenerează; că copilul dă în 
tată şi tata 'n copil, că e ca în ziua de apoi, cum zice Scriptura, tu cu acest preţ te ridici deasupra tuturor, demoralizarea şi mizeria generală sunt 
condiţia şi izvorul bunei tale stări private.
Ei, aceste trebuie să înceteze odată daca e vorba ca statul român să nu fie coprins în mod epidemic de boala imoralităţii şi a feloniei, 
daca e vorba ca spiritul public să rămâie sănătos şi pururea în stare a condamna ceea ce e rău şi a aproba tendinţile oneste şi munca onestă.
Nu devenim prin aceasta apologiştii fostului Domn, precum nu ne facem nici judecătorii lui.
Cu tendenţele sale absolutiste , el n-a făcut decât ceea ce orice absolutist face, el a lovit în puterile istorice ale ţării şi a ridicat din noroi 
tocmai pe aceia cari în noaptea de la 11 fevruarie i-au păstrat — recunoscători — atâta credinţă. Soarta oamenilor e tragică.
Creaturile ignorante şi nule pe cari a avut generozitatea a le ridica, acelea i-au pus revolverul în piept; plebe semistrăină au ridicat din 
întunerecul făclieriei şi a birturilor, plebea aceasta semistrăină l-au dat pe mâna inamicilor săi. Oamenii politici ce-au conspirat în contră-i îi 
erau adversari, inamici, oameni loviţi şi umiliţi poate de fostul Domn; prietenii uniformaţi , juraţi şi plătiţi pentru a-l păzi, erau trădători. Între 
inamiciţie  leală şi trădare e o substanţială deosebire, învederată pentru orice spirit onest şi asupra căreia insistăm pentru atâta oară spre a 
invalida insinuaţiunile foii guvernamentale.
[21 mai 1882]
 
[„O OBSERVAŢIE ÎN TREACĂT"] 
 
O observaţie în treacăt. ,,Românul", strivit de vorbele autentice ale lui Tudor, ne acuză în n-rul de miercuri c-am fi citat fals pasajul din 
arzmazarul cătră Poartă.
Îi dăm foii guvernamentale cea mai formală dezminţire în privirea aceasta.
Noi am citat exact după cartea tipărită de chiar adiutantul lui Tudor, carte asupra veracităţii căreia n-am avut nici o cauză de-a ne îndoi. 
O luptă pentru autenticitatea izvoarelor e o luptă de vorbe. Însemnările autentice ale unui contimporan şi confident de toate zilele a lui Tudor ni 
se par îndestul de vrednice de crezare pentru a nu putea fi învalidate decât prin opunerea unui document asemenea autentic. Precum ,,Românul" 
afirmă că noi am fi citat fals, din parte-ne putem afirma acelaşi lucru despre el, cu mai mult cuvânt încă, pentru că foaia guvernamentală s-a 
dovedit în atâtea înduri măiastră în falsificări . Numai producerea unui document autentic ne-ar putea convinge că nu noi, ci adiutantul lui 
Tudor însuşi a înregistrat în cartea sa arzmazarul cătră Poartă cu erori de text.
[21 mai 1882]
[„ «ROMÂNUL» REPRODUCE"] 
 
,,Românul" reproduce din ,,La Riforma " din Roma următoarele:
 
D. I. C. Fundescu, unul din bărbaţii  notabili ( !)din România,  poet de talent (?),director al ziarului politic din Bucureşti ,,Telegraful" şi 
reprezintante al ţării în Camera Deputaţilor României, se află printre noi ca reprezintante al României la Congresul internaţional.
D.I. C. Fundescu, mulţămită stăruitoarei sale munci pentru binele ţărei, a ajuns  a ocupa UN loc însemnat în lumea politică ( !) ş-a presei din 
România. D-sa face parte din partida liberală  condusă de d-nii Brătianu şi Rosetti se bucură de stima şi consideraţiunea tuturor concetăţenilor săi ( ! !) 
Urăm o bună venire colegului nostru din Bucureşti şi prin mijlocirea sa trămitem o  salutare din inimă presei din România. 
(Merci)
[21 mai 1882]
 
[„ DAR DULCI, NOBILI ŞI POLITICOŞI"] 
 
Dar dulci, nobili şi politicoşi adversari — ne întreabă ,,Românul" — contra alor noştri s-a sculat Domnul Tudor?
 
Contra alor voştri, am răspuns noi!
Şi am citat cuvintele autentice ale acestui boier român care declara că, în unire cu mulţi boieri iubitori de ţară, s-a sculat în contra 
Domnilor greci şi contra străinilor cari s-au încuibat în ţară.
Contra alor voştri prin urmare s-a sculat românii la 1821, căci s-a sculat contra elementelor străine după vremea aceea, şi voi 
reprezentaţi astăzi acele elemente străine, am adăogat noi, făcând aluziune nu atât la sângele care curge în vinele fiecăruia cât la simţirile ce-l 
însufleţesc şi la faptele ce săvârşeşte.
Şi amândouă aceste afirmaţii ale noastre sunt adevărate.
„Românul" însuşi nu poate să  tăgăduiască că ceea ce a supărat mai mult pe români sunt tendinţele străine, apucăturile străine ale 
Domnilor greci, înrâurirea străină şi dispreţul a tot ce era românesc: al tradiţiunilor, al gloriilor , al deprinderilor româneşti.
Şi oricine va voi să cugete un moment la mijloacele prin care roşii s-au ridicat şi prin cari se ţin la putere va vedea că ceea ce-i 
caracterizează sunt tocmai apucăturile străine, şi ideile străine şi înrâurirea străină.
Pseudo - liberalii noştri nu s-au ridicat în adevăr decât hulind tot ce este românesc, mai ales pre Domnii români şi pre boierii români, 
adică toată gloria şi tot trecutul acestui popor. Căci cine, mă rog, a făcut trecutul glorios al acestei ţări daca nu Domnii şi boierii ţării?
Chiar mai deunăzi n-am auzit oare pe d. Stătescu, după banca ministerială, şi pre domnul Brătianu, după tribuna Camerei, zicând că 
coroana României şi a Moldovei au fost coroane de cositor?
Nu sunt acestea simţirile unor străini necunoscători de istoria ţării?
Nu s-au mulţumit a batjocori gloriile noastre naţionale, au dispreţuit apucăturile, deprinderile, tradiţiunile, adică tot  ce face dintr-un 
popor să fie el iar nu altul. Şi au venit cu idei noi, cu apucături străine, cu tendinţe cosmopolite. După capul lor tot ce a fost în ţară a fost rău; 
numai ce au făcut ei este bine.
Până la venirea lor poporul român nu avea nici o lege, era o turmă de sclavi şi ţara aceasta a creat-o dd . Rosetti şi Brătianu din nimic!
Chiar mai deunăzi d. Stătescu, linguşitor de rând, striga că acest bătrân, d. Brătianu, ne-a dat o ţară mare şi liberă!
Toate legile ce propun, toate măsurile ce iau nu sunt decât ideile demagogiei franceze, îndulcite şi aurite ca să le primim noi.
Niciodată n-a ţinut seamă de felul de a fi al poporului român, de deprinderile lui, de tradiţiile lui.
Astfel s-au ridicat liberalii, hulind trecutul glorios al acestei ţări şi despreţuind tot ce era românesc şi cătând să puie în loc idei străine, 
ca nişte adevăraţi străini.
Şi, după ce s-au ridicat, se ţin la putere numai prin înrâurirea străină, prin apăsarea străină, căreia servesc de instrumente.
Oricine caută să-şi dea seama de faptele guvernului liberal, de la venirea lui la putere şi până azi, nu e cu putinţă să nu dobândească 
această convicţiune: că d-lui Brătianu puţin [î]i pasă de ce vrea ţara, de ce sufere ţara, de ce zice ţara; destul să menajeze interesele străine şi să 
împlinească dorinţele străinilor. Numai astfel se poate explica purtarea d-lui Brătianu în cestiunea Stroussberg şi în cestiunea răscumpărării, în 
cestiunea ovreilor şi în a Basarabiei, în cestiunea Cernavoda - constanţa şi Arab Tabia!
Preste tot aceeaşi idee: să dau străinilor ce-mi cer; cât pentru români, puţin [î]mi pasă!
Partidul liberal reprezintă dar în această ţară, de-o parte, ura a tot ce e românesc şi apucături străine şi, de alta, înrâurirea apăsătoare a 
străinilor.
Apoi contra acestor două lucruri s-a ridicat Domnul Tudor. Deci contra alor voştri s-a ridicat!
Aceasta am zis, şi aceasta este adevărat!
,,Românul" însă ne spune că, după proclamaţiile lui Tudor, cum le ştie el, Domnul Tudor, cu pandurii lui, s-ar fi ridicat şi contra 
apăsării boierilor pământeni şi ne acuză că falsificăm textul ca să ascundem aceasta.
Dar acest adevăr nu se poate ascunde. Chiar daca n-am fi ştiut nimic sigur, tot am fi bănuit că, şi pe vremea aceea, se găseau boieri 
pământeni rătăciţi cari serveau de instrumente prin cari străinii despuiau şi apăsau pe români, precum se găseşte astăzi un partid întreg care 
serveşte de unelte ca să apese ţara.
Am fi bănuit aceasta chiar daca n-am fi ştiut nimic; dar din nenorocire avem şi documente istorice cari adeveresc acest prepus. Astfel 
cunoaştem, din întâmplare, o anaforă a veliţilor boieri şi un ofis al lui Grigore Vodă Ghica cari veştejesc purtarea unui oarecare boiernaş dinspre 
Piteşti, un vătaf de plai, care, împreună cu un altul, au siluit prin mâglisiri , cum zice anaforaua , şi mai ales prin îngroziri , pe moşnenii Caineni 
să vânză moşia lor moştenească prinţesei Frusina Şuţu, adică:
 
Întâi au cumpărat printr' ascuns părţile celor mai săraci, apoi, văzând că află şi cei mai aleşi, pre care nu-i pot îndupleca, au început a-i îngrozi , 
cu mari înfricoşări , zicându-le, de o parte, că niciodată nu vor putea stăpâni părţile lor de-a valma cu un Domn şi că poate să cadă vreunii şi în urgia 
domnească cum şi în pedeapsa ocnii , arătându-se cu împotrivire etc.. . . 1 
 
Şi ca aceşti doi rătăciţi vor fi fost desigur mulţi alţii cari, pentru slujbe şi ranguri, să primească a servi de instrument de apăsare a 
neamului lor în mânele străinilor.
Şi, dacă este adevărat, după cum spuneţi, că şi din cauza împilărilor acelor pământeni s-a sculat Domnul Tudor, atunci tot contră alor 
voştri s-a sculat; căci cine dacă nu voi reprezentă astăzi în această ţară elementul împilator , elementul care se îmbogăţeşte din politică, din 
sudoarea tuturor fără muncă şi fără merit?
Dar pre vremea aceea oamenii ca acel vătaf de plai şi ca acel vameş erau înfrânaţi şi dojeniţi de adevăraţii boieri ai ţărei.
Ştirbey, Creţuleştii , Grădiştenii, Fălcoienii , Raleţii cu mitropolitul şi arhierei în cap, înfri-n [au] prin judecăţile lor alunecările unor 
astfel de nenorociţi şi Domnul ţării scăpa pre români de apăsările nelegiuite.
Astăzi fapte mult mai mişeleşti se săvârşesc pre o scară întinsă.
Concesii peste concesii, întreprinderi peste întreprinderi, abuzuri peste abuzuri se grămădesc. Oamenii de meserie devin milionari în 
clipă!
Moştenitorii şi semenii acelor mijlocitori ascunşi cari atunci mărturiseau tremurând înaintea arhiereilor şi a boierilor păcatul lor şi se 
pocăiau acum domină ţara şi-i dau legi.
Şi ţara, legată de mâini şi de picioare, spumează de mânie, căci n-are cui se plânge: mitropolitul şi arhiereii ţării nu mai au milă de 
dânsa sau nu îndrăznesc să ridice glasul în favoarea celor asupriţi !
Boierii ţării, unii şi-au dat mâna cu împilatorii , iar ceilalţi sunt asupriţi şi huliţi !
Şi Domnul ţării are urechile astupate de strigătele de ură ale oamenilor politici şi de gălăgia sărbătorilor.
Ce poate să iasă dintr-o asemenea stare de lucruri? Nemulţumirile sunt generale, indignaţia oamenilor este ajunsă la culme şi toate caută 
să izbucnească. Aşa încât nimeni nu ştie ce poate să aducă ziua de mâne!
___________________      
 1 Vezi Condica de anaforale ale lui Grigore Ghica, volumul III, anul 1824—1825, filele 266 urm .
Iacă unde aţi adus ţara în 6 ani de guvernare: este mai rău decât în momentul în care Lascar Catargiu a venit în 1871 să scape tronul şi 
instituţiunile din valurile de nemulţumiri grămădite ce stau să le potopească .                  
Iacă răspunsul nostru la întrebarea ,,Românului": Cine provoacă răsturnările ?
[23 mai 1882]                                
 
CERNAVODA CHIUSTENGE 
 
Am espus în atâtea rânduri viciile răscumpărării liniei. Cernavoda chiustenge , am arătat atât de limpede că lucrul ce se proiectează a se 
cumpăra cu 16 milioane nu face în realitate decât şase, încât credem de prisos a repeta din nou cele zise. Drepturile asupra portului, terenuri etc., 
de folosirea cărora se bucură societatea, nu sunt decât un echivalent al anuităţii ce i se cuvenea pentru capitalul pus în construirea drumului de 
fier, încât prin restituirea acelui capital, prin răscumpărarea drumului numai, se răscumpără de sine şi fără o plată deosebită drepturile mai sus 
citate. E o adevărată sofismă a pretinde să plătim şi drumul şi veniturile pe cari el le aduce. Ar însemna a plăti o moşie de două ori, o dată preţul 
ei, apoi un capital reprezentând veniturile ei, sau a plăti o casă de două ori, o dată preţul cât a costat zidirea din temelie pân-la acoperământ , 
apoi o capitalizare a chiriei anuale ce-o aduce. Sau una sau alta se plăteşte, sau costul construirii sau capitalizarea venitului. A plăti amândouă la 
un loc e absurd. Presa capitalei e unanimă în condamnarea acestei răscumpărări, esceptând se 'nţelege pe Don Quixotte al ,,Românului" şi pe 
Sancho Pansa a ,,Telegrafului".
Reproducem deci articolele scrise în ,,România liberă" şi în ,,Binele public" asupra acestei afaceri.
[23 mai 1882]
 
[„AM ARĂTAT ÎN MAI MULTE RÂNDURI"] 
 
Am arătat în mai multe rânduri că rămânerea la putere a roşiilor va degenera într-un pericol social. Nimic nu e mai periculos pentru 
conştiinţa unui popor decât priveliştea corupţiei şi a nulităţii  recompensate  , decât ridicarea în sus a  demeritului  . Această privelişte îi ia 
poporului încrederea în valoarea muncii şi în siguranţa înaintării prin merit. Dându-i-se zilnic exemplu că, fără a şti ceva şi fără a fi muncit, 
cineva poate ajunge bogat şi om cu vază, arătându-i-se zilnic împroprietăriri de oameni ce n-aveau alt drept decât favorile oamenilor zilei, 
contagiul intelectual şi moral devine din endemic epidemic, trece de la restrânsul grup al Campiniilor la grupuri din ce în ce mai numeroase de 
cetăţeni, cărora le vine asemenea în minte ceea ce nu le-ar fi venit niciodată fără molipsirea prin exemplul celor împroprietăriţi fără drept şi a 
celor ce, prin esplicări sofistice a legii, au ştiut să-şi înjghebe moşii sub pretextul c-ar fi însurăţei.
Am constatat asemenea că nicicând în România n-a existat cestiunea agrară. De la începuturile acestor ţări şi până la împroprietărire 
regimul moşiilor era proprietatea mare şi cea mică pe de-o parte, posesiunea ereditară în anume condiţii, stabilite prin tranzacţie liberă, pe de 
alta. Niciodată nu i-a venit românului în minte de-a pretinde ceea ce nu este al lui, tot precum, pe de altă parte, simţul de drept era atât de 
puternic în el şi iubirea ogorului atât de înrădăcinată încât pentr-un petec cât de neînsemnat de pământ se judeca pân-în pânzele albe.
În decursul unei vieţi de sine stătătoare de câteva sute de ani poporul nostru n-a avut nevoie nici de Cod civil, nici de Cod penal pentru a 
avea un adânc sentiment de drept şi, precum roiul de albine nu are lipsă de legi şi regulamente scrise, de recrutări etc., tot aşa şi la poporul 
nostru toate lucrurile mergeau strună printr-un înnăscut spirit de echitate şi de solidaritate.
Fără recrutaţie Mircea şi Ştefan-Vodă ridicau ţara în picioare, ba adesea nici nu puteau s-o înfrâne şi s-o domolească când era vorba de 
năvăliri în afară. În tot decursul acestei lungi epopee nu găsim însemnându-se de niciunul din cronicarii noştri o mişcare agrară; nicicând acest 
popor
îndărătnic şi viteaz nu atinge nici în clin nici în mânecă averea sau dreptul altuia; din contra, vedem o energică statornicie în păstrarea şi 
moştenirea proprietăţii. A înstrăina un petec de moşie în vremea veche era o afacere de stat şi avea nevoie de sancţiunea Domnului şi a sfatului 
suprem.
Astfel istoria s-a însărcinat, prin mersul ei organic, să dea creştere poporului românesc, o creştere ale cărei principii conservatoare 
deveniseră atât de abituale, atât de constitutive pentru chipul de a vedea a fiecăruia, încât un om nici-şi putea închipui măcar că poate să-şi 
arunce ochii asupra lucrului altuia.
Dar, pe cât educaţia unui popor se câştigă şi se păstrează cu anevoie, tot atât de lesne se pierde şi se compromite o asemenea moştenire 
când se dau de sus exemple de neorânduială , de nedreptate, de incoerenţă . A fost destul ca, în curs de câteva luni, un demagog cosmopolit să 
stea ministru, pentru ca conştiinţa de drept a poporului să înceapă a se întuneca, pentru ca să se nască în el dorinţi nelegitime, cari înainte nici 
prin vis nu i-ar fi trecut, pentru ca să se zdruncine în el complexul de idei abituale cari, din neam în neam, constituiseră vederile sale juridice şi 
morale.
Dar şi mai odios în toate acestea e că guvernul, în loc de-a izola ceea ce s-a întâmplat în mod izolat în Ilfov şi Vlaşca, se servă de 
evenimentul petiţiei colective din aceste judeţe pentru a imprima chiar cererilor drepte ale ţăranilor caracterul neliniştitor al unei mişcări agrare; 
că, nevrând să facă dreptate sătenilor de pe moşia arendată de un Pişca, i-acuză fără cuvânt şi fără umbră de adevăr că ar fi cerând acelaşi lucru 
ca şi ţăranii din Vlaşca şi Ilfov.
Iată dar o mişcare nelegitimă şi neîndreptăţită devenind un pretext pentru persecutarea şi maltratarea acelora cari au cereri drepte; iată 
un Chiriţescu, fost camardiner,  servindu - se  de poziţia de prefect pentru a caracteriza de mişcare agrară reclamaţii făcute în contra unor 
măsurători strâmbe şi asupritoare ale ogoarelor ce oamenii s-au obligat a le munci arendaşului. Pe de o parte dar se înscenează mişcarea, pe de 
alta ea servă de pretext de persecuţiune în contra oamenilor fără vină şi a căror reclamaţii sunt drepte.
Toate acestea nimicesc influenţa educativă pe care statul îl exercită în alte ţări, prin corectitudinea actelor sale, asupra conştiinţei 
cetăţenilor. Vechi şi drepte vederi de cuviinţă şi de echitate se discompun în această atmosferă, poporul—o fiinţă organizată prin nestrămutate 
vederi intelectuale şi morale — devine o adunătură inorganică de indivizi, predispusă spre anarhie atât în urma instigaţiunilor vinovate ale 
agenţilor demagogi ai partidului cât şi prin lipsa de dreptate şi prin pierderea încrederii în stat.
Oare să fim un popor atât de bătrân încât să fi pierdut memoria trecutului? Să nu ştim că numai în păstrarea bunurilor morale cu greu 
câştigate în trecut, în păstrarea elementelor educative ale istoriei române e rădăcina spornică a viitorului? Să nu vedem limpede că instinctele 
demagogice nu sunt decât rămăşiţele invidiei venetice , care duşmănea tot în această ţară : şi familie, şi biserică, şi limbă, şi datină? Oare noi să 
nu ştim că vrajba socială şi politică n-a avut altă ţintă decât a altera caracterul şi inima dreaptă pe care părinţii din părinţi au lăsat-o moştenire 
poporului nostru, pentru a le asimila instinctelor bastarde şi veninoase ale rămăşiţelor de venetici?
Zilnicele atentate ale guvernanţilor asupra principiilor ce asigură dezvoltarea liniştită a unui popor să nu fie în stare a trezi rezistenţa 
tuturor elementelor sănătoase din ţară? Coroana poate rămânea îngăduitoare faţă cu tentative capabile a săpa şi dezrădăcina orice societate din 
lume, necum una şubrezită prin o lungă şi sterilă epocă de tranziţie?
Iată întrebări cari se impun de la sine în situaţia grea ce se creează ţării prin rămânerea la putere a partidului roşu, putrezit moraliceşte 
de variile afaceri impure începute cu cărăturile Warszawsky şi încheiate cu Cernavodă - chiustenge .
Numai un guvern onest şi o administraţie onestă sunt în stare a readuce poporul la ideile sale de drept, a-i reda creşterea şi maniera de-a 
vedea pe care i-o dăduse în trecut statornicia datinei sale juridice şi simţul său de echitate, nutrit de biserică şi de lege. Astfel, din destrăbălare în 
destrăbălare , am ajunge a se şterge cu totul din conştiinţa publică deosebirea între bine şi rău, între drept şi nedrept; anarhia de idei ar da 
naştere anarhiei ordinii materiale.
Dar, în caosul acesta, ce-ar mai fi statornic, ce-ar mai fi sigur? Daca am trăi încai izolaţi în Peninsula Iberică sau în grupul Insulelor 
Britanice, discompunerea ar fi foarte păgubitoare progresului, dar nu ar nimici statul. Dar, încleştaţi între mari şi puternice monarhii, mişcările 
nesănătoase dinlăuntru s-ar preface oricând într-un pericol pentru chiar existenţa statului şi caosul stingerii ar ameninţa însăşi individualitatea 
etnică şi istorică a poporului românesc. Oare roşii să nu înţeleagă că acel caos i-ar înghiţi şi pe ei împreună cu ţara ntreagă ? Să nu înţeleagă că-
n urma repetatelor greşeli de guvernământ e o datorie pentru ei de-a suporta discreditul ce şi l-au grămădit asupră-le şi de-a se curăţi de el? Iată 
O cestiune pe care n-o punem, se 'nţelege , masei interesate a partidului, dar care  merită fără îndoială atenţia oamenilor lui conducători.
[26 mai 1882]
[„CE ŢI-E CU OMUL ISCUSIT"] 
 
Ce ţi-e cu omul iscusit! Cum află el, aşa ca din senin, vindecare la toate relele, cum află oricărui sac petecul ca şi care nu se mai poate! 
Aşa bunăoară vestitul Nastratin [î]şi cârpea într-o zi giubeaua, fără nod la aţă. Dar, fiind aţa răsucită tare, s-a 'nnodat de la sine şi Nastratin a 
cunoscut numaidecât că-i vine mai bine astfel şi, îngâmfat de născocirea sa cu totul nouă, a pus crainic prin oraş să strige, ca să afle cu toţii, mic 
şi mare, că după moda scoasă de el aţa se 'nnoadă întâi la căpătâi. Un turc luă un pumn de sare şi veni foarte serios lângă Nastratin: ,,Hogeo , 
zise turcul, cască gura să-ţi sar vorba!"
Aşa şi cu liberalii noştri.
Ei şi numai ei au aflat cum se 'nnoadă aţa, ei şi numai ei fac legile cele mai bune şi mai înţelepte, ei numai înţeleg nevoile poporului. 
Crainicul gazetar din Strada Doamnei bate toba cea mare, propuind bunăoară. o nouă lege de tocmeli agricole. Pentru care cuvânt? Pentru că se 
comiteau abuzuri. Dar, daca se comiteau , nu legea trebuia modificată, ci abuzurile trebuiau să 'nceteze prin aplicarea strictă şi exactă a ei. 
Altădată crainicul propune o lege nouă pentru neînstrăinarea pământurilor ţărăneşti. Această neînstrăinare e prevăzută atât prin legea rurală cât 
şi prin Constituţie, dar sub administraţia roşie dispoziţiile se calcă şi se comit abuzuri. Ei bine, în loc de-a stărui pentru aplicarea strictă a 
textelor existente şi pozitive, Nastratin [î]şi dă aerul de-a descoperi el cel dintâi că aţa trebuie 'nnodată şi vine c-un proiect de lege.
De astădată se face iar sfară 'n ţară cu ştergerea rămăşiţelor de dări din trecut.
 
Dăruite vă fie rămăşiţele pentru şapte neamuri suitoare, zice ,,Pseudo - românul ", spre mai marea landă a tagmei noastre patriotice. Nu mai luăm 
dări decât de la cei de faţă şi viitori. Altfel conservatorii ar fi în stare de-a pretinde aceste restanţe şi a echilibra bugetele cu ele.
 
Şi toate astea ,,Pseudo - românul " le spune cu aerul cel mai serios din lume, lăudând cu îngâmfare o nouă lege votată, cu totul de 
prisos, de vreme ce legea percepţiei din 26 mai 1868, şi azi în vigoare, e foarte clară în privirea aceasta.
Iată în adevăr ce zice art. 25 al. 4 a acelei legi:
 
Dreptul agenţilor fiscali de-a urmări contribuţiunile datorite statului, împreună cu zecimile adiţionale, încetează la finele anului al treilea de la 
începutul fiecărui exerciţiu.
 
Dar asta ce e decât tot dispoziţiile legii celei nouă? Însă, în loc de-a aplica cu stricteţă legea veche, se face una nouă, pentru două 
cuvinte. Una pentru a face să se crează că pân' acum n-a existat nod la aţă şi că numai patrioţii au făcut descoperirea, alta pentru că o nouă lege 
sună în coloanele „Românului" şi dă a înţelege naţiunii ce grijă au patrioţii de ea, pe când o simplă circulară de admoniţiune către agenţii fiscali 
de-a aplica strict art. 25 ar fi intrat, fără sunete de tobă şi trâmbiţi , în memoria şi deprinderile agenţilor respectivi.
Astfel liberalii noştri sunt extraordinari în descoperirea unor lucruri pe cari toată lumea le ştia înaintea lor şi confundă neştiinţa lor 
proprie de legile pozitive ale ţării în care trăiesc cu absenţa acestor legi. Fiindcă toate lucrurile merg în lumea asta crescendo, ne vom pomeni 
într-una din zile că unul dintre patrioţi descoperă tabla pitagoreică ca un lucru cu totul nou şi că alt onorabil cere patent de invenţiune pentru 
descoperirea, asemenea nouă, că de la Galaţi la Bucureşti sunt exact atâţia chilometri cât şi de la Bucureşti la Galaţi şi că zero e egal cu zero. La 
multe descoperiri de soiul acesta ne putem aştepta din partea unor bărbaţi atât de iscusiţi şi atât de învăţaţi, precum sunt confraţii noştri.
[29 mai 1882]
 
[„AUZIM CĂ D. POPULEANU "] 
 
Auzim că d. Populeanu , procuror al Curţii, ar fi fost trimis să cerceteze la faţa locului CAZUL d-lui G. Alexescu din Teleorman. Nu 
punem la îndoială caracterul magistratului delegat, dar ne VINE a ne îndoi, pentru multe cuvinte, de eficacitatea deplină a misiunii sale. Deşi 
ministrul de interne e convins că acuzarea adusă d-lui Alexescu e o mişelie a d-lui Kiriţescu , prefectul fără scrupule şi fără ruşine a judeţului 
Teleorman, totuşi [î]l mănţine în funcţie, Acuzarea nu e făcută decât cu scopul de-a masca mâncătoriile unui arendaş al statului şi de-a boteza 
de mişcare agrară reclamaţiile 
drepte în contra unor măsurători strâmbe de ogoare , făcute nu cu stânjenul Şerban Vodă, ci cu cel fraudulos, al onor. Pişca. Mănţinând pe 
prefect în funcţie, împreună cu toată droaia sa de agenţi, d. Populeanu va fi, ni se pare, menit a face cercetări sub auspiciile şi cu ajutorul 
administrativ al acestui om şi astfel toată acţiunea sa poate să n-aibă alt rezultat decât acela de-a spăla pe funcţionarul abuziv şi de-a legitima 
strâmbătăţile comise, de-a lungul ogoarelor, de faimosul stânjen Pişca.
[29 mai 1882]
 
[„DE LA UN TIMP ÎNCOACE SE OBSERVĂ...”]
 
De la un timp încoace se observă o disproporţie mare între numărul fictiv al deputaţilor înscrişi ca prezenţi în Adunare şi între numărul 
cel real al celor ce sunt în adevăr faţă la dezbatere. O mulţime de voturi s-au dat, o sumă de legi s-au votat fără ca să fie faţă numărul cerut de 
regulament şi, cu toate acestea, lucrurile merg strună şi voturile nu sunt lovite de nulitate, ci rămân legale şi date de-a binele, pentru că cei cari 
în realitate absentează nu tăgăduiesc nicicând de-a fi dat un vot ce nu l-au dat şi pentru că biuroul Adunării pare a trăi în acelaşi cerc vicios în 
care se 'nvârteşte majoritatea. S-a întâmplat într-un rând cazul ca un deputat înscris ca prezent în procesul-verbal al Adunării să fie, chiar în 
vremea în care votul său se număra în Adunare, într-un oraş de provincie, unde pleda un proces. În Bucureşti răspundea la apelul nominal şi în 
aceeaşi clipă, dincolo de Olt, pleda.
Dar.. . ce nu se 'ntâmplă în această Adunare?
În timpul în care reforma legii tocmelelor agricole intrase în sfera de discuţiune a Adunării, s-a ales, precum se ştie, o comisie de 21 
care să revază proiectul de lege. Pe când aceşti 21 de inşi — dintre deputaţii cei mai inteligenţi, unii chiar dintre cei mai oneşti — lipseau din 
Adunare şi după ce rugaseră pe ministrul - prezident să nu pună în dezbaterea Adunării nici un proiect important , grupul Eliad - cârciumărescu 
se foloseşte de absenţa colegilor şi, fără discuţie, fără a se citi sau a se fi împărţit raportul, se votează prin surprindere tranzacţia privitoare la 
cheiul Brăila, prin care statul aruncă în Dunăre un milion şi mai bine de franci pentru lucrări înecate, făcute în condiţii reprobate de inginerii 
statului şi de comisiile de anchetă trimise la faţa locului.
D. Nicorescu a arătat atunci cu toată claritatea că votul era viciat prin împrejurarea că o mare parte dintre deputaţi fuseseră opriţi, prin 
lucrări legislative, de-a lua parte la şedinţă şi obţinu de la Adunare ca să se cerceteze cazul din nou şi să se oprească promulgarea. Motivele 
materiale aduse în contra tranzacţiunii erau zdrobitoare şi Camera, văzând că votul i se escamotase prin subrepţiune şi surprindere, putea în 
adevăr să revie asupră-i.
Proiectul, votat gata, a reintrat deci în comitetul de delegaţi al secţiunilor .
Dar ce s-a întâmplat în acel onorabil comitet?     
La început majoritatea era pentru moţiunea d-lui Nicorescu, deci în contra promulgării tranzacţiei. Dar, în timpul sărbătorilor Paştilor, 
doi din membri se numesc prefecţi şi li se substituie alţii. Altul e trimis în Moldova să cumpere porumb. Noul comitet, suplantat celui vechi, nu 
mai cercetează deloc tranzacţiunea în fond, ci prin gura raportorului său, d. V. Maniu, are îndrăzneala de-a spune că e neconstituţional de-a 
reveni asupra unui vot... escamotat prin surprindere de cătră partizanii lui Cârciumărescu.
Adăugăm că d. C. A. Rosetti e asemenea de opinia d-lui Maniu şi nici nu ne-am fi aşteptat la altceva de la un panglicar venetic care, în 
opunere cu chiar elementele mai curăţele şi mai româneşti ale partidului, s-a constituit în apărătorul absolut al tuturor veneticilor maloneşti din 
partidul roşu.
Filozofia pozitivistă a descoperit că moralitatea publică şi privată nu este decât  simţul colectiv de conservare al rasei, pentru că 
imoralitatea şi malonestitatea poate înainta pe un individ, dar pentru colectivitatea rasei ele însemnează disoluţiune şi moarte. Un străin nu e 
părtaş acelui simţ, nu-i este înnăscut, iar efectul său asupra moralităţii publice va fi dizolvant. În adevăr, ce simţ colectiv de conservare a rasei 
române poate fi în nişte venetici ca C. A. Rosetti, Eliad, Cârciumărescu, Simeon Mihălescu, cari nu sunt destul de vechi în ţară pentru a se fi 
adaptat şi împărtăşit din acel simţ colectiv de conservare a rasei, ci sunt nişte simpli cavaleri de industrie pripăşiţi aci ca să se hrănească şi să 
câştige prin orice mijloc, indiferent de e moral sau imoral, onest sau malonest ?
D. C. A. Rosetti s-a supărat deci foc asupra d-lui Nicorescu şi rezultatul acestei supărări a fost că Adunarea a trecut la ordinea zilei 
asupra moţiunii. Numai sancţiunea M. Sale mai e necesară şi una din cele mai scabroase afaceri va deveni  lege, lege sfântă, fericitoare 
poporului românesc.
[1 iunie 1882]
 
[„ALEXANDRIA, ODINIOARĂ...”]
 
Alexandria, odinioară al doilea oraş după Roma şi numărând în vremea lui Cezar 900 000 de locuitori, e astăzi teatrul întristător al 
acelui din urmă eveniment războinic. Lordul Seymour comandează bombardarea forturilor lui, pentru...? Pentru că egiptenii actuali au îndrăznit 
să pretindă a fi stăpâni în ţara lor proprie.
Nu vom face reflecţiuni sentimentale asupra intervenţiunii armate a Angliei, care are deja aprobarea mai multora dintre puterile mari. 
Cuvânt au egiptenii, dacă vor ca ţara să fie a lor, cuvânt pe de alta şi Europa, daca voieşte a-şi mănţine influenţa ce au câştigat-o cu timpul 
acolo. Consideraţiunea însă ce i se poate opune lui Arabi Paşa şi partidului său naţional e că târziu, prea târziu s-a trezit şi că neatârnarea 
Egiptului nu se pierde azi, ci s-a pierdut din acel moment în care ţara a devenit terenul de colonizare şi de imigraţiune a tuturor popoarelor.
Un popor, ca şi un copac şi ca oricare altă fiinţă organică, nu poate înainta decât din sine însuşi, decât dezvoltându-şi treptat aptitudinile 
şi puterile sale înnăscute. A trăi în iluzia că, introducând în Egipet muzică de Offenbach şi farse de Meilhac şi Halevy , ţara se civilizează 
conduce la rezultatul la care Egipetul a ajuns.
În genere când într-o ţară, agricolă mai cu seamă, vedem grămădindu-se oamenii în centre comerciale, vedem că preferă a trăi din 
mijlociri negustoreşti decât din producţiune, putem deduce cu lesniciune că numărul producătorilor scade, că ocupaţiunea lor se simplifică din 
ce în ce şi devine mai grea, pe când pe de altă parte numărul consumatorilor improductivi creşte. Şi numărul acestora creşte totdeuna repede, 
căci globul întreg se 'nsărcinează a-l furniza nefericitului popor care-a ajuns a fi redus numai şi numai la munca câmpului.
Precum vedem România devenită un teren de imigraţiune pentru prisoasele de populaţie ale statelor învecinate, precum aci oameni de 
ieri alaltăieri se urcă cu repejune pe scara socială, fără scrupul de mijloacele ce le 'ntrebuinţează pentru a se urca, tot astfel ni se descrie că s-au 
petrecut lucrurile în Egipet. Din câteşi patru unghiurile lumii curgeau baroni şi conţi ruinaţi, roind ca fluturii în strălucirea seraiului chedivilor şi 
având atâta analogie cu suita de numiri sunătoare a regelui Stroussberg. Un popor de feneanţi, recrutat din toate naţiile Europei, s-a grămădit pe 
umerii acelui sărac şi nefericit felah şi Alexandria însăşi, având la începutul secolului şi sub Mehmed-Ali abia 30 000 de locuitori, ajunsese în 
câteva decenii la sute de mii, toţi aproape trăind din negoţ, adecă din o meserie care nu sporeşte întru nimic masa producţiunii, ci are cel mult 
efectul de-a o scumpi şi de-a stinge prin concurenţă producţiunea indigenă pe cât existase . Sute de funcţii ad-hoc s-au creat pentru toţi nobilii 
venetici şi feneantismul, adesea malonestitatea, era privită ca un titlu de-a aspira la retribuţiuni din casa statului. Îndată însă ce, prin 
introducerea de trebuinţe străine şi prin concurenţa negoţului, se stinge varietatea ocupaţiunilor la un popor cât de primitiv, el e redus întreg la 
rolul de salahor, de lucrător cu ziua, care trăieşte de la mână la gură.
Aceasta a fost cauza nemulţumirilor populaţiei, a formării partidului naţional şi a popularităţii  lui imediate, a hotărârii târzie de-a 
înlătura influenţa străină.
Cu toate acestea robia economică a populaţiei a devenit deja atât de mare încât, deşi voieşte a alunga pe străin, nu poate trăi fără el.
De aceea, cu fuga europenilor , foametea ameninţă populaţiunile orăşeneşti.
Astfel, războiul din afară, mizeria şi foametea înlăuntru sunt epilogul acelei spoieli egiptene, al acelui pospai de pseudocivilizaţiune , 
atât de costisitor şi atât de netrebnic ca şi al nostru.
Şi la noi străinii se înmulţesc pe zi ce merge; ba toate reformele şi îmbunătăţirile, câte ne vine-n minte să le facem, au mai cu seamă de 
obiect dezvoltarea negoţului, nu însă diversificarea ocupaţiunilor economice. Şi la noi negoţul a desfiinţat toate breslele din trecut şi a substituit 
vechei noastre clase de mijloc o clasă de străini mijlocitori cari nu adaugă nimic nici la masa producţiunii noastre, nici la aceea a producţiunii 
ce-o importă. Şi noi suntem în multe priviri pe calea Egiptului .
Idolatri moderni, închinători nu de pietre şi de lemne săpate, ci de cuvinte goale şi de fraze sunătoare, am îngăduit ca negustorii de 
vorbe dinlăuntru, aliaţi cu cavalerii de industrie din afară, să escamoteze una câte una toate vertebrele societăţii şi să i se substituie românului în 
toate celea şi oriunde. Prevestitorii decadenţei bat în zădar la poarta luării noastre aminte. În zadar medicul recrutor constată degenerarea rasei 
române, perceptorul sărăcia ei, învăţătorul ignoranţa, economistul inepţia ei produsă în mod artificial — noi urmăm, ca bizantinii decăzuţi , a 
tăia înţelesul cuvintelor în două şi, cum pentru aceştia vorba filioque era pretextul de război civil şi de împărecheri, tot astfel la noi vorba 
liberalism constituie pretextul sub care o ceată de negustori de principii monopolizează şi nimicesc puterile întregei ţări.
[2 iulie 1882 ]
 
[„«NAŢIUNEA», PERINDÂND ACUZĂRILE...”]
 
,,Naţiunea",  perindând  acuzările ce se fac administraţiei liberale de cătră foile de orice nuanţă, deşi nu contestă adevărul acestor 
acuzaţiuni, crede însă a putea afirma că faptele şi apreciaţiunile sunt, şi într-o parte şi într-alta, pline de exageraţie .
N-am voi în adevăr să facem o cercetare lexicală asupra vorbei exageraţie , care însemnează a face din ţânţar armăsar, a da lucrurilor 
proporţiuni ce nu le au. Cu toate acestea nu o convingere preconcepută, ci experienţa de toate zilele ne dovedeşte că foile române, departe de-a 
exagera, sunt, din contra, mărginite prin numărul cuvintelor din dicţionar de-a putea zugrăvi cum se cuvine tot ce se petrece în România ca viaţă 
politică şi ca viaţă de stat. Ne-ar părea bine dacă s-ar mai putea exagera; din nenorocire însă o descriere cât de pesimistă a stării de lucruri e 
departe de-a ajunge umbra măcar a mizeriei morale care bântuie ţara, o mizerie mai adâncă, daca se poate, decât cea materială.
 
Un rău există, zice ,,Naţiunea", nimeni nu poate tăgădui acest fapt. Avem nevoie de amelioraţii . Ele nu se pot efectua cu personalul ce-l avem. El 
s-a obicinuit a se ocupa mai mult de discuţiuni politice decât de sarcina ce e chemat a îndeplini.
 
Dar oare de ce se ocupă cu discuţiuni politice, adecă cu negustorie de vorbe, decât cu îndeplinirea serviciului pentru care e plătit şi pe 
care-l datoreşte?
 
Cauza care a produs aceste triste rezultate este, după opiniunea generală, că oamenii cari conduc partidul s-au depărtat de principiile adevărat 
liberale.
 
Cum? Asta-i tot? Cauza tuturor relelor să nu fie alta decât că oamenii s-au depărtat de la principii? Oare daca un om e sărac cauza e că 
s-a depărtat de la principiul cutare? Daca e bolnav, daca e incult, daca degenerează cauza e că nu se închină la o definiţie politică? Oare orbul e 
orb pentru că nu cunoaşte formulele opticei , săracul sărac pentru că nu ştie economia politică, bolnavul bolnav pentru că nu ştie anatomie şi 
fiziologie?
Nu, onorabili confraţi, n-au a face principiile nimic cu relele ce ne bântuie; omul cel mai bun şi mai de treabă din lume poate avea 
principii eronate cu totul, omul cel mai mizerabil le poate avea pe cele mai bune; ei rămân cum sunt din alte împrejurări, căci deja Seneca , 
învăţătorul lui Nero , care-a avut obiectul sub mâna lui şi a putut constata adevărul, zice: Velle non discitur — a voi nu se învaţă, precum nu se 
'nvaţă a naşte sau a fi născut, precum nu se 'nvaţă a fi bun ori rău.
Nu dar în principii ori în abatere de la ele consistă răul. El e mai adânc; e social înainte de toate; din răul social a rezultat declasarea şi 
relele economice, din acestea demoralizarea deplină a societăţii române.
Răul social consistă în ridicarea unei păture nenumărate de oameni ignoranţi, de vânzători de abecedar.
Daca vom lua lista prefecţilor şi subprefecţilor din ţară şi în genere personalul administrativ, vom afla că aproape toată generaţia 
consistă din cenuşeri, din oameni cu patru clase primare cari în viaţă-le n-au muncit nimic şi cari nu ştiu a administra, pentru că n-au învăţat 
nimic.
Acest personal se ocupă deci cu discuţiuni politice, pentru că nimic nu ştie încolo decât ceea ce citeşte prin gazete si pentru că golul 
intelectual, lipsa de cultură cată a se umplea cu ceva.
Cei însă ce-i dau nutrimentul zilnic al inteligenţei sunt tot atât de ignoranţi. Redactorii faimoşi ai celei mai mari foi din ţară n-au în sacul lor de 
grăunţe intelectuale decât patru clase primare şi vorbe, vorbe goale culese din gazete străine. O logomahie stearpă, iată tonul tuturor foilor 
aproape, o ceartă pentru abstracţiuni fără sferă determinată şi fără cuprins determinat, iar sub pretextul subţire al acestei certe de vorbe, animalul 
organic îşi caută hrana zilnică, fără nici un scrupul pentru binele aproapelui său.
Organizaţiunea noastră liberală n-a făcut-o nimeni în serios, nici n-a luat-o nimeni ca atare.
Nu libertarea materială s-a cerut, nu libertatea muncii, ci libertatea ignoranţei de-a acapara funcţiile publice. Bugetul nostru este piaţa în 
care se vând scump cele patru clase primare, ce, în locul unei meserii onorabile, scârţie slove negre pe hârtie albă.
Clasa aceasta a feneanţilor avizată la buget e nenorocirea noastră socială. ,,Naţiunea" va concede că tot ce e deasupra în societatea 
română e o pătură nenumărată de mijlocitori, nu de producători. Nici prefecţi, nici subprefecţi, nici advocaţi, nici negustori nu sporesc c-un fir 
de grâu măcar producţiunea ţării, nu dau materiei o schimbare de formă, singura ce dă valoare adevărată muncii omeneşti. Advocaţi, negustori, 
amploiaţi etc. nu mjilocesc decât schimbul de posesiune a lucrurilor, fără a spori masa lor, fără a le da o valoare superioară prin schimbarea 
formei. Mulţimea nenumărată de ovrei nu are altă ocupaţie decât aceea ce face toată clasa imediat superpusă ţăranului, a transmite de la o mână 
la alta posesiunea lucrurilor, dar a opri pe această cale cea mai mare parte drept recompensă a acestui serviciu de mijlocitor. Deci există două 
naţiuni deosebite în această ţară, una stoarsă şi sărăcită de producători, alta îmbuibată de mijlocitori: poporul şi plebea.
A afirma că „liberalism" sau ,,conservatism" de principii poate lecui o asemenea stare de lucruri este, ierte-ni-se, o credinţă uşoară. 
Orice principii am pretexta că avem şi unii şi alţii, mizeria şi lipsa de cultură vor fi umbra pseudocivilizaţiei noastre. Numai o organizare strictă 
care ar sili pe poporul de mijlocitori la muncă şi la producţiune, o organizare care ar îngreuia parvenirea la funcţii publice, dar care le-ar 
deschide, prin alt regim economic, o piaţă în care să-şi deprindă şi să-şi ofere braţele la muncă reală, ar putea să vindece relele de cari suferim.
În loc de principii politice ar trebui să pătrunză în societatea noastră ştiinţa exactă, putinţa de-a aplica principii mecanice. Gradul de 
civilizaţie al unui popor nu se măsură după numărul botinelor lustruite, a frazelor franţuzeşti şi a gazetelor, ci după aptitudinea lui de a supune 
puterile oarbe ale naturii scopurilor omului. Cu cât omul e stăpân pe vânt, pe apă, pe abur, şi-şi face din ele slugi muncitoare, cu atât civilizaţia e 
mai înaltă, cu cât omul stăpâneşte mai mult asupra omului, cu atât barbaria este mai mare.
Înmulţirea clasei de mijlocitori a produs răul social al împuţinării şi sărăcirii claselor producătoare ; iar mizeria are de efect imediat 
demoralizarea. Aceasta apoi merge mână 'n mână cu degenerarea rasei chiar. Un popor sărac, dar sănătos, are tot lungul viitorului înaintea lui; 
dar un popor fizic degenerat, un popor compus din stârpituri, e condamnat a pieri pentru totdeuna. Medicul recrutor ce constată degenerarea 
fizică a rasei, cel igienist care constată morbiditatea şi mortalitatea ei, iată cei ce ne arată în adevăr rezultatele negustoriei de vorbe cu care ne 
'ndeletnicim toţi, din nenorocire, de la 1848 până astăzi. Aciia însă cari faţă cu faptul decăderii fizice sunt în stare să admită un progres real în 
ţară sunt sau amăgiţi sau amăgitori.
 
[„CORESPONDENTUL DIN BUCUREŞTI...”]
 
Corespondentul din Bucureşti al ,,Gazetei generale" din Augsburg, printr-un articol intitulat Progresele Rusiei la Dunărea de Jos, se 
face organul acelor amănunte curioase cari ar fi circulând asupra sciziunilor din partidul roşu. Reproducem acea corespondenţă, deşi ni se pare a 
cuprinde multe apreciaţii eronate, pentru cuvântul că scriitorul în cestiune s-a dovedit în curs de mulţi ani statornic amic al partidului şi 
guvernului roşu. Deci, oricât de numeroase ar fi ingredientele erorii în descrierea sa, întru cât priveşte încordarea dintre vechii amici politici, 
Rosetti şi Brătianu, ea poate să ne fi dând câteva desluşiri exacte.
Iată acea corespondenţă:
 
Văzând maniera naivă cu care ziarul ,,Russ", redijat de Aksakoff, încearcă a tăgădui orice complicitate morală a guvernului din San 
Petersburg cu agitaţiunile de înaltă trădare propagate între rutenii din Galiţia şi descoperite cu ocazia procesului din Liov, e îndoit de interesant 
a urmări căile ascunse cu care s-a silit Rusia să combată, nu fără succes, influenţa
austriacă la Dunărea de Jos. Fiindcă în Petersburg exista convingerea că, după esperienţele asupra gratitudinii ruseşti pe cari le-a 
făcut România imediat după războiul oriental, ea va trata c-o justă neîncredere orice propunere directă de amicie, s-a crezut că 
influenţa pierdută în urma anexiunii Basarabiei şi a cestiunei Arab - tabia s-ar putea recâştiga pe cale indirectă. Acest sistem era în 
adevăr mai circumstanţial şi mai migălos , dar, cunoscându-se stăruinţa şi răbdarea diplomaţiei ruseşti, metodul promitea un succes 
ce părea sigur, din cauză cu atitudinea Austro- Ungariei în cestiunea dunăreană şi multicolorele împrejurări de partid din România 
prezintă puncte de razim pentru a submina relaţiunile dintre România şi Austro-Ungaria. Înainte de toate era important de-a scoate 
din cabinetul Brătianu pe acel membru carele, ca conducător al politicei esterioare, avuse ocazia de-a încerca mai mult dezinteresarea 
Rusiei faţă cu tânărul stat de la Dunărea de Jos. Se ştie că ministrul Boerescu era suspectat ca partizan mascat, ba chiar mituit, al 
politicei orientale vieneze. Cea mai nejustificată imputare ce se putea face. Din contra, Boerescu, care compusese memorandul tipărit 
în Paris asupra anteproiectului, întâia şi cea mai însemnată scriere polemică în contra pretenţiunilor austriace, consideră influinţa 
Austro-Ungariei ca răul cel mai mic dintre două rele. Ba părerea aceasta a sa concorda atât de mult cu vederile primului ministru , 
Brătianu, încât ştirile aduse de ziarele din Viena, că înlăturarea ulterioară a lui Boerescu avea de cauză divergenţa de opinii în  
politica esterioară, cată să le numim scornite din nimic. Ceea ce-a adus căderea lui Boerescu n-a fost nimic alt decât isteţia cu care 
Rusia a ştiut să esploateze în favorul său şi al influenţei sale neîncrederea României, pricinuită prin atitudinea Austriei, arătându-se pe 
neaşteptate  concesivă în cestiunea despăgubirilor de război.
Brătianu n-a dispărut împreună cu Boerescu pentru mai mult timp de pe arena puterii, dar aceasta are a o mulţumi întâi inepţiei 
frăţâne-său , chemat ca urmaş la prezidenţia Consiliului şi mai cu seamă marei sale popularităţi . El nu datoreşte Rusiei rămânerea sa 
la putere şi-n genere cată să blamăm uşurinţa cu care Viena 'l acuză pe Brătianu c-ar fi având dispoziţii rusofile numai şi numai 
pentru că n-a putut ocroti pe colegul său mai puţin popular, Boerescu, în contra influinţei crescânde a Rusiei.
Altceva însă nu s-a relevat pân' acum după cât ştiu: chipul în care Rusia, în timp atât de scurt, a câştigat o atingere atât de intimă 
cu partidele politice din România încât acestea, cu toate protestele lor în contra retrocesiunii Basarabiei, au ajuns totuşi a face servicii 
de salahor politicei ruseşti. Cei iniţiaţi însă cunosc faptul învederat că principele Obolensky , comisar în cestiunea despăgubirilor de 
război ruso-române, avea, pe lângă însărcinarea sa oficială, şi aceea a unui comisar politic şi a exercitat această din urmă profesie c-
un succes destul de mare, pentru că cercetările sale oficiale în privirea mărimii despăgubirilor de război l-a pus în contact cu cei mai 
influenţi dintre marii proprietari. Mai cu seamă în Moldova rămăşiţele fostei fracţiuni, din care făcea parte şi pensionariul statului 
rusesc, Cogălniceanu (?!), s-au folosit de orice putea servi ca armă în contra regimului valahian al lui Brătianu. Făcând în mai multe 
rânduri drumul dintre Bucureşti şi S. Petersburg, lui Obolensky i-a trebuit un an şi jumătate pentru afacerea, desigur nu grea, a 
despăgubirilor şi-n acelaşi timp a aplanat calea pe care Brătianu să fie silit, prin marii proprietari din partidul său propriu, ca sau să-
şi părăsească poziţia sau să intre 'n apele rusofililor din Moldova (?). Aceasta s-ar fi întâmplat deja cu ocazia revizuirii reformei 
agrare, daca, în această cestiune, Brătianu n-ar fi avut sprijinul amicului său politic, Rosetti, părintelui proiectului de reformă agrară. 
Dar ceea ce iar nu s-a relevat îndestul este că între cei doi vechi coreligionari politici exista o divergenţă de opinii în privirea politicei 
esterioare, şi îndeosebi a cestiunii Dunării, încă de pe timpul pe când Rosetti era alături cu Brătianu ministru de interne.
Pentru direcţiunea pe care de pe atunci încă o apucase Rosetti e semnificativă împrejurarea că spiritualul jurnalist Ventura, care, 
prin mijlocirea lui Cogălniceanu, dăduse publicităţii anteproiectul şi făcuse din el obiectul unei agitaţii, evident contrare Austriei, a  
fost numit în toamna anului trecut şef al unui biurou de presă ce se pretindea că atârnă de Ministerul de Esterne, dar în realitate era  
inspirat de Rosetti. Nu se ştie nici pân' acum cât de mari deveniră divergenţele de opinii între Rosetti şi Brătianu când, acum o 
jumătate de an, cel dintâi s-a retras din capul Ministerului de Interne. Numai un lucru e de observat: că, deodată cu retragerea sa, s-a  
desfiinţat şi biuroul de presă şi Ventura a fost demis , fără de-a i se fi denunţat angajamentul de mai nainte. E cunoscut apoi că şi pe 
urmă, Rosetti au sprijinit politica Rusiei în cestiunea Dunării, opusă Austro-Ungariei şi Germaniei, pre când Brătianu crede, din 
contra, că trebuie a se evita atât o atitudine prea accentuată împotriva vecinului stat habsburgic cât şi o concesivitate care ar atinge 
demnitatea României. Nu mai e îndoială că neînţelegerea dintre cei mai de căpetenie, ba chiar  unicii  conducători eminenţi ai 
partidului liberal, au contribuit a aduce o discompunere totală a actualei majorităţi parlamentare, iar că împrejurările stau astfel nu 
se poate atribui decât agitaţiunii partidului rusesc. Rosetti, a cărui ambiţie de şef de partid merge adesea mai departe decât chiar 
idealismul său, pare a trece cu totul cu vederea că deocamdată vecinul de la nord vrea înlăturarea lui Brătianu (?) şi că, în caz dacă 
acest om eminent ar cădea jertfă intrigelor aripei stânge a naţionalilor liberali, ce ţine cu Rosetti, şi atacurilor amicilor Rusiei din 
Moldova, strălucirea guvernamentală a liberalilor ar ajunge curând la capăt şi s-ar face loc unui cabinet care ar sta în solda Rusiei 
(?). Brătianu vede mai departe decât coreligionarul său politic de odinioară şi —putem fi convinşi — ca mai degrabă ar avea recurs la 
dizolvarea Camerilor decât să înainteze poftele de supremaţie ale Rusiei prin mănţinerea actualei stări a partidului. Dar chiar în acest 
caz persistă pericolul ca, la nouăle alegeri, influenţa Rusiei să fie mai tare decât creditul omului de stat în contra căruia, cu toate 
numeroasele merite pentru ridicarea patriei sale, se poate ridica imputarea c-a îngăduit atât de mult timp corupţiunea înlăuntrul 
propriului său partid şi mai cu seamă în şirurile partizanilor mai de aproape ai lui Rosetti.
[4 iulie 1882]
 
[„LOCKE, FILOZOFUL ENGLEZ...”]
 
Locke, filozoful englez care, cu un spirit de critică neobicinuit pe vremea lui, a analizat cugetarea omenească în elementele ei oarecum 
ne dă în câteva şiruri o descriere exactă a manierei de-a cugeta şi de-a se purta a partidelor, fie politice, fie religioase, încât din citirea acelor 
şiruri cineva vede bine ce rol cu desăvârşire secundar joacă aşa-numitele principii în viaţa partidelor.
Iată ce zice scriitorul englez:
 
Oricât de mare ar fi zgomotul ce se face în lume  asupra erorilor sau opiniilor, totuşi trebuie să fiu atât de drept cu omenirea şi să 
constat că cei pătrunşi de erori şi de opinii false nu sunt atât de numeroşi precum ar crede cineva la întăia vedere. Nu doar c-ar fi 
cunoscând adevărul, ci pentru că în privirea acelor doctrine , cu care-şi fac de lucru şie şi altora, ei în realitate nu au nici o părere şi 
nici o opinie. Daca am catehiza puţin partea cea mai numeroasă a coreligionarilor celor mai multe secte din lume am găsi că, în  
privirea lucrurilor pentru cari ei s' aprind atât de tare, nu au nici o părere, ba, vom vedea că n-avem nici o cauză de-a crede că ei ar fi  
admis o părere oarecare în urma unei cercetări a raţiunilor ei sau a unei aparenţe de adevăr. Ei sunt hotărâţi de-a ţinea morţiş la 
partidul la care i-a angajat creşterea sau interesul lor şi, asemenea soldatului de rând în război, [î]şi manifestă curajul şi zelul după 
comanda şefilor, fără de-a examina sau a cunoaşte măcar  lucrul pentru carele se luptă. Când viaţa de toate zilele a unui om ne 
dovedeşte că nu prea ţine seama cu seriozitate de religie, cum şi de unde am avea dreptul de-a deduce că-şi va sfărâma capul cu 
postulatele bisericii şi va cerceta cuvintele pro şi contra a doctrinei cutăreia sau cutăreia pentru care se lupta? Lui i-ajunge daca, 
ascultător capilor lui, are mâna şi limba pururea gata pentru a sprijini cauza comună, pentru a se recomanda în ochii acelora cari pot  
să-i procure consideraţia, înaintare şi protecţie în societate. Astfel oamenii se fac mărturisitorii şi anteluptătorii unor opinii de cari n-
au fost niciodată convinşi, ai căror prozeliţi n-au fost nicicând, ba cari poate nici nu le-a îmblat vrodată prin cap. Aşadar, deşi nu se 
poate zice că numărul opiniilor neverisimile sau eronate e mai mic în lume decum se arată în adevăr, totuşi e sigur că sunt cu mult mai 
puţini aciia cari se ţin în realitate de ele şi greşesc , crezându-le adevărate, decum avem obiceiul a ne 'nchipui .
 
Unul din ziarele bucureştene, ,,Naţiunea", şi-a luat sarcina a face din când în când câte-o analiză — îndealtmintrelea elegant şi neted 
scrisă — a principiilor ce le atribuie conservatorilor şi liberalilor. Noi am ruga pe confraţi să citească pasajul de mai sus al lui Locke şi să ia 
apoi, nu pe liberalii de-a doua mână, ci pe şefi chiar, pe cei mai însemnaţi şi mai inteligenţi dintre ei, să-i catehiseze asupra principiilor ce 
pretind că le profesează. [Î]l asigurăm de mai nainte că nici unul nu va avea o idee exactă de ceea ce gândeşte în materie politică şi că, 
dedesuptul ideilor ce pretextează a le avea, adevăratul motor al acţiunii lor e interesul personal imediat, interesul partidului mediat.
Daca aşadar partidul roşu e numeros, s-ar înşela cumplit cine ar crede că oamenii cari-l compun au aceleaşi principii. Poate unul dintre 
o mie şi-a bătut capul cu analiza ideilor ce pretinde a le avea: restul ascultă de comandă, căci comandanţii la rândul lor [î]i căpătuiesc . Ca să se 
mănţie la putere, aceştia au înmulţit peste măsură numărul funcţiilor plătite de stat, au abătut curentul dorului de câştig de pe piaţa firească a 
producţiunii pe piaţa postulantismului. Locke are deci dreptate. Cine oferă leafă bună şi tain află oricând o armată numeroasă de mercenari 
politici, fie cauza lui cea mai nedreaptă din lume.
Daca dar ne-ar întreba cineva cari sunt progresele realizate prin fiinţa roşiilor la putere, am răspunde : Înmulţirea funcţiilor publice, 
imposibilitatea din ce în ce mai mare de - a - şi câştiga subzistenţa independent de bugetul statului, dependenţa din ce în ce mai mare a claselor 
conducătoare de puterea centrală şi de oameni ce-o ţin în mână. Daca guvernul ar şti să ne - nţeleagă , i-am repeta sfatul pe care Montalembert 
[î]l dădea odinioară oamenilor de stat din Anglia:
 
Să ajungă la cunoştinţa că pofta generală şi nemăsurată după funcţii de-ale statului e cea mai rea dintre boalele sociale. Ea  
răspândeşte în tot corpul naţiunii un spirit servil şi venal, ceea ce nu esclude, chiar la cei bine căpătuiţi , spiritul de partid şi de 
anarhie.
Acest sistem creează o armată de muritori de foame, capabili de orice descreierare , când cred că prin aceasta se va stâmpăra 
apetitul lor şi apţi pentru actele cele mai de rând şi mai înjositoare , îndată ce foamea le-a fost stâmpărată . O naţiune de vânători de 
funcţii e cea mai înjosită din toate naţiunile; nu există umilire în lume pe care să nu fie 'n stare s-o suporte. (De l'avenir politique de 
l'angleterre )
[6 iulie 1882]
 
[„DACĂ ÎN TIMPUL ADUNĂRILOR...”]
 
Dacă în timpul adunărilor de la Mazar Paşa, când ni se promitea domnia virtuţii, cineva ar fi prezis ceea ce are să se întâmple peste 
câţiva ani, desigur ar fi fost declarat proroc mincinos.
Să fi zis cineva că-n nu mai mult de şase ani cei ce promiteau economii vor spori bugetul cheltuielilor cu 40%;
că cei ce protestau contra convenţiei comerciale vor supune-o iscăliturei Capului statului şi vor sancţiona-o ;
că cei ce combat funcţionarismul vor spori numărul posturilor cu sutele;
că cei ce sunt pentru independenţa alegătorilor vor face pe funcţionar să atârne atât de mult de autorităţile supreme încât aceste mii de 
oameni să voteze conform comandei din Bucureşti;
că cei ce-au trădat se vor decora !
că cei ce-au hulit prin pasquiluri Coroane vor fi decoraţi cu Bene-merenti;
că se va specula averea statului la bursă, că se vor cumpăra de stat cu 60% hârtii ce valorau în piaţa de efecte 20% şi că, prin această 
haiducie parlamentară, o sumă dintre roşii vor deveni milionari;
că se vor da 17 milioane pe drumul de fier Cernavoda chiustenge , care nu face nici cinci, şi că 4 milioane din preţul de cumpărătură se 
va împărţi între membrii Adunărilor;
că se va constata prin dezbateri publice într-un stat vecin cumcă o seamă de judecători şi de administratori în România sunt tovarăşi la 
câştig ca bandiţii din codru;
că administraţia va ajunge la halul de-a prinde cetăţenii ce-i displac pe uliţe şi a-i trimite sub escortă la Bucureşti, pretextând că sunt 
nebuni.
Daca cineva ar fi prezis toate acestea lumea ar fi râs de dânsul şi totuşi nu numai acestea, ci multe altele s-au întâmplat şi se întâmplă 
zilnic, fără ca opiniunea publică să se mai poată irita măcar. Ca-n vremea cezarilor din Roma, opinia publică e ostenită şi moleşită ; ea nu mai 
are putere de reacţiune. Un fel de eres orb că aşa trebuie să fie, că ,,lumea moştenire tâlharilor s-a dat", precum zice Gr. M. Alecsandrescu, a 
cuprins toate spiritele şi le-a umplut de apatie faţă cu interesele publice.
Noi credem că-n orice altă ţară singur cazul Simeon Mihălescu, faptul că un om asupra căruia se fac cercetări de natură criminală e 
mănţinut în funcţie şi conduce singur cercetarea făcută în contra sa şi — după ce judecătorul declară că nu e caz de urmărire — îşi numeşte pe 
judecătorul său propriu într-o funcţie bine plătită din administraţia spitalelor, această protecţie reciprocă dintre prevenitul atotputernic şi 
judecătorul amovibil ar fi fost îndeajuns pentru a răsturna guvernul celor ce protejează asemenea oameni.
La noi însă nu numai că lucrul nu mai face nici un efect, ci, din contra, ostentativ acest om a fost ales senator şi majoritatea comandată 
să-l spele în public. Acolo — în maturul Corp — onorabilul stâlpnic nu a contestat doar adevărul denunţărilor d-lui Moldoveanu, nu, le-a 
confirmat, ridicând un colţuleţ al vălului de pe scabroasa afacere, voind însă a arunca vina pe altul. Senatului puţin i-a păsat că vină există, a 
lăsat pe unul numai s-o descarce pe umerele altuia, a luat drept bani buni declararea unui om în contra căruia cercetarea era viciată din capul 
locului şi a trecut la ordinea zilei.
Aci ne aducem aminte de [o] istorioară povestită de un ziar american:
Onorabilul Josua Quiney spunea, într-o prelecţiune ţinută la Boston , că a văzut pe cineva în New-York dând, cu ocazia alegerii de 
deputat în Congres, 25 de dolari pentr-un singur vot şi, mirându-se onorabilul că un om poate da atâta pentru un singur vot, i s-a dat asigurarea 
că, daca acel candidat va fi ales, va şti să câştige însutit cât a dat. În sesiunea din urmă primise 30 000 dolari pentru că izbutise a trece un bill , 
deci poate plăti preţ bun. Există oameni, zice foaia americană , cari, printr-un serviciu de 5—6 ani în Congres, de unde n-aveau cinci dolari au 
ieşit c-o jumătate de milion de dolari din Parlament.
Noi găsim că sistemul roşu ar trebui completat şi, fiindcă ţara pare osândită a fi guvernată de deputaţi identici cu cel din New-York, 
alegătorii să-şi facă un tarif de preţuri pentru vot. Ei ar fi mai folosiţi ; şi ţara? — tot aşa de bine ar merge. Putem asigura că mulţi dintre 
candidaţii viitori au ajuns la aşa stare încât ar putea răsplăti acest uşor serviciu al unei dări de vot în mod foarte generos.
Căci să nu se uite. După răscumpărarea Cernavoda chiustenge a mai rămas poduri peste Dunăre de construit şi aceste poduri, împreună 
cu reţelele corespunzătoare de căi ferate, promit a fi bune de muls.
[7 iulie 1882]
 
[„MAI MULTE FOI...”]
 
Mai multe foi din capitală încep a face ,,Naţiunii" întrebarea pe care noi i-am pus-o din capul locului: Ce vrea şi la ce tinde.
Drept vorbind, noi n-am şti ce răspuns s-ar putea da la o asemenea întrebare.
Fiecare-şi aduce aminte că, la suirea d-lui Dimitrie Brătianu pe jeţul prezidenţiei Consiliului de Miniştri, d-sa rostise cuvinte de o 
escepţională gravitate la adresa coreligionarilor săi politici.
Pentru a realiza îmbunătăţiri, zicea d-sa, fiecine trebuie să fie la locul său :  hoţii la puşcărie, cei ce speculă interesele publice la 
carantină, omul onest la muncă. Mulţi oameni cu cari d. Dumitru Brătianu vorbise [î]l asiguraseră că nu va găsi pe nimeni care să-l sprijine, 
pentru că nu mai sunt oameni oneşti în această ţară. Dar dumnealui nu e atât de sceptic, crede că există încă oameni oneşti şi, admiţând chiar 
că n-ar fi, [î]i putem face oneşti, pentru că românul lesne se schimbă din bun în rău şi din rău în bun. C-o justiţie nepărtinitoare şi c-o voinţă 
energică mulţi cari pân' acum treceau de corupţi s-ar îndrepta şi ar deveni folositori ţării: ba ei singuri s-ar simţi fericiţi când ar avea conştiinţa 
liniştită.
Ei bine, acelaşi d. D. Brătianu, trecând de la prezidenţia Consiliului la a Camerei, îngăduie în această din urmă calitate răscumpărarea 
liniei Cernavoda chiustenge şi multe alte mai mărunte, dar de aceeaşi valoare morală.
Cum rămâne aşadar cu  aprecierile sale de mai sus şi ce voieşte acum?
Noi încai nu ne-am făcut nici când iluziile ce şi le făcea d. Dumitru Brătianu... la bătrâneţe, după ce-a cunoscut în curs de zeci de ani 
ţara. Prin studii  xenoscopice  am arătat că roşii nici nu sunt măcar români, ci străini pripăşiţi din câteşipatru unghiurile lumii în decursul 
secolului trecut şi a celui actual şi că lor li-i de ţară cum ni-i nouă de mere acre. Imorali în gradul cel mai mare, fără umbră de sentiment de 
patrie sau naţionalitate, ei n-au avut nicicând naivitatea de-a crede câtuşi de puţin în principiile ce pretind a le profesa. Născuţi bătrâni, stricaţi şi 
panglicari, guvernământul lor nu este numai o xenocraţie destrăbălată, o domnie a tot ce Orientul a avut mai putred, dar, privind la conştiinţele 
lor venale, la înclinările lor constante de trădare şi de  rea credinţă  , la apucăturile lor de linguşire şi de malonestitate, la stupiditatea lor 
intelectuală, unită c-o mare doză de şiretlic comun, am putea zice că ei au introdus un fel de pornocraţie morală în ţară.
Când d. Dimitrie Brătianu, amicul şi prezidentul lor, declară că nu mai sunt oameni oneşti în ţară cată din parte-ne să constatăm ceea ce 
şi dumnealui ştie : că odinioară existau oameni oneşti, şi încă mulţi, şi că maturitatea pentru puşcărie şi carantină datează de la formarea 
partidului roşu încoace.
Ceea ce fac uneori deputaţii roşii rezistă descrierei oricărui condei. Şi cu toate acestea d. Brătianu crede că se pot îndrepta, pot deveni 
folositori, pot fi fericiţi, având conştiinţa împăcată?
Dar au ei conştiinţă?
O seamă din enciclopedişti făcuseră o analiză a acestei funcţiuni a sufletului şi au constatat că cele mai multe elemente din ea sunt un 
rezultat al creşterii naţionale îndelungate, un rezultat al principiului conservator al istoriei, lucru ce cată să le lipsească acestor indivizi de vreme 
ce ei n-au naţionalitate hotărâtă. Dar nici măcar baza conştiinţei, aversiunea în contra trădării, n-o au. Ucigaşii de rând, eroii de codru sunt 
oameni onorabili pe lângă trădători. Banditul nu i-a jurat nimănui că-l va apăra: liber, cu riscul vieţii lui, de-a ataca alt om, a comis o crimă de 
bună credinţă oarecum, care să poată espia . Eroii de la 11 fevruarie, azi adiutanţi regali şi generali, au jurat a-l apăra pe omul pe care l-au 
trădat. Crima e îndoită: scriitorii vechi zic că înaintea trădării chiar zeii îşi acopereau feţele. Dante le dă fundul cel mai adânc al infernului, locul 
unde nici ochiul lui Dumnezeu nu mai străbate.
Ei bine, ura şi aversiunea în contra trădării, iată un instinct fundamental, comun conştiinţei întregului neam omenesc. Numai aceste 
gunoaie etnice nu au  nici acest instinct măcar.
Ei disting trădarea, ei o înalţă în societate şi o decorează, ei n-au nici atâta conştiinţă câtă au sălbatecii .
Şi d. Dumitru Brătianu putea să aibă naivitatea de-a crede că, cu asemenea oameni, din asemenea materie putredă, din aceste scârbe ale 
omenirii se poate face ceva de-acum înainte prin morală teoretică? Cânepa, iată mijlocul cu care ţara s-ar putea scăpa de aceste stârpituri morale 
şi intelectuale.
Nu vorbim aci de principii politice, facem chiar abstracţie de ele. Roşii ar fi ceea ce sunt chiar având principii diametral opuse celor ce 
au astăzi, căci organisme degradate rămân degradate în toate împrejurările. Oricari ar fi credinţele lor, la apucături şi la fapte ne uităm.
Ce testimoniu de sărăcie intelectuală şi de cădere ne-am da găsind că milionarii răscumpărării şi confratele lor Simeon sunt oameni 
oneşti, că administraţia Chiriţopolilor e bună, că plagiatorii sunt genii şi escrochii martiri?
Nimic nu degradează mai mult decât admirarea sau lauda răului. Helvetius zice: ,,Le degré d'esprit nécessaire pour nous plaire est une 
mesure assez exacte du degré d'esprit que nous avons ".
Daca n-am fi în stare a cunoaşte sau a preţui binele, calea-vale; binele e în genere mai greu de cunoscut. Dar a lăuda sau a îngădui chiar 
cele rele, false, stupide nu are nici o scuză; aceasta ar fi o probă de slăbiciune nevindecată a judecăţii.
Ceea ce-ar fi necesar e ca d. D. Brătianu să se convingă că îndreptare a roşiilor nu e cu putinţă, precum nu se poate ca mătrăguna prin 
botez să devie stejar. Ţara Românească a fost
şi este încă ventilul de siguranţă al relelor sociale din statele vecine; roşii sunt în mare parte elementele rele şi decrepite de cari împărăţia 
turcului s-a curăţit prin acest ventil. Ei sunt pentru generaţia trecută ceea ce jidanii sunt pentru cea actuală: necurăţenia socială a unor state 
străine. Oare nu e mirare că toţi jidanii sunt liberali, tot aşa precum toţi roşii sunt liberali? Cu toate acestea lucrul e foarte firesc; aceeaşi cauză, 
aceleaşi efecte. Străini şi unii şi alţii, liberali şi unii şi alţii.
[8 iulie 1882]
 
[„CINE-AR CITI FOILE...”]
 
Cine-ar citi foile din Capitală ar constata un fenomen ciudat, care se repetă, nu cu regularitatea lumii siderale , dar ca din senin şi în 
genere în epoce în care Adunările nu pun ţara la cale în Dealul Mitropoliei şi răscumpărările nu sunt la ordinea zilei. Acel fenomen e : 
discutarea de principii, dar o discuţie de-o generalitate şi de-o abstracţiune estremă. E o jucărie ca oricare alta, ca de ex. a căuta rădăcina patrată 
a numărului 7. Poţi să tot socoteşti mereu şi să baţi apă 'n piuă; aproximaţia va deveni din ce în ce mai mare, dar o rădăcină care,  multiplicată 
cu ea însuşi, să dea exact 7 nu se va găsi. Ş-aci se operează cu două abstracţiuni de-un cuprins empiric cu totul neînsemnat şi poţi vorbi şi socoti 
zile întregi fără a fi făcut o treabă de seamă.
Aşa de ex. ,,Românul" discută în multe coloane principiul că roşii au credinţă în viitorul naţiunii şi opoziţia n-ar fi având-o şi că-n 
aceasta consistă superioritatea celor dentăi asupra celor din urmă. Pe temeiul a trei abstracţiuni: credinţă, viitor, naţiune, se durează un articol 
de fond de trei coloane, care nu zice absolut nimic şi care e 'ndreptat , ca totdauna, în contra opoziţiei .
Aceste trei vorbe, abstracte ca şi nişte numere, se pot  permuta  după voie şi ar da alte teme, tot atât de bogate în vorbe : de ex. 
,,Românul", care azi a discutat credinţa în viitorul naţiunii, poate discuta mâni viitorul din credinţa naţiunii sau naţiunea viitorului prin credinţă, 
viitorul credinţei în naţiune sau credinţa naţiunii în viitor şi are să - ajungă tot la rezultatele fenomenale la care a ajuns în numărul său de azi.
E o şcoală privată în Bucureşti care poartă deviza : ,,Şcoala e altarul civilizaţiunii". S-ar putea zice : Altarul e şcoala civilizaţiunii, 
civilizaţiunea altarul şcoalei ş.a.m.d.; fraza nu câştigă mai mult înţeles decât are, adecă nici unul. Asta se numeşte o frază goală.
Altfel, acesta este semnul caracteristic al unei totale lipse de cultură, precum şi a lipsei de gândire proprie.
Tot secretul intelectual al demagogiei consistă însă tocmai în negustoria cu asemenea fraze de-o goală şi tristă universalitate , fraze cari 
n-au conţinut, nu spun nimic aievea şi cari, se 'nţelege , ameţesc capul bietului om din popor, care, ştiind ca peşte, pâne, carne sunt vorbe ce 
însemnează ceva, crede că şi abstracţiunile de mai sus cată să fi însemnând ceva şi mult încă, numai el nu e 'n stare să le priceapă. Asta se 
cheamă pe românie: ,,A îmbăta pe cineva cu apă rece".
Orice abstracţie, cât de subtilă, pentru a însemna ceva aievea, pentru a avea înţeles, trebuie să poată fi redusă la un echivalent material. 
Daca i-am întreba pe acei onorabili ce molecul material coprind cele trei abstracţiuni ce le întrebuinţează, cu ce echivalent aievea corespund, ar 
sta ca viţeii înaintea porţii nouă şi nu ne-ar putea da nici un răspuns.
Tot în acel articol fenomenal se vorbeşte şi de război.
Despre participarea noastră — de voie de nevoie — la el „Românul" vorbeşte iar în termenii cei mai emfatici .
 
Naţiunea triumfă din nou cum a ştiut să triumfe întotdauna... făcu un răzbel glorios... şi-a câştigat pintenii...
 
Da, a câştigat pinteni, dar a pierdut Basarabia: iată reagentul chimic pe care foaia guvernamentală uită să-l toarne în vinul său glorios, 
căci atuncea el ar fi, se 'nţelege , pe drojdii.
Real în toate aceste tirade e : că trupele române, considerate ca trupe tinere, s-au bătut bine, adică s-au lăsat ucise cu mult curaj. Iată un 
lucru însă pe care oricine, nu numai în România dar şi aiurea, o putea şti de mai nainte, afară de roşii.
Aceştia judecau armata după ei înşişi: presupuneau că ea consistă din băieţi de jidan, ca redacţia ,,Pseudo-Românului", şi de aceea au 
rămas uimiţi de ceva ce pe român nu l-ar fi ui-mit nicidecum.
Daca, înainte de război, ar fi întrebat cineva pe I.S.I. Arhiducele Albrecht cum e soldatul român, ar fi răspuns că e un foarte bun soldat, 
că-n cele mai grele împrejurări nu se descurajează. Rasa este însă una  ş' aceeaşi  dincoace şi dincolo, din evul mediu cunoscută ca rasă 
războinică; şi, desigur, calităţi contractate în cursul sutelor de ani ai Domniilor române nu se puteau pierde numai în câteva generaţii ale 
domniei răpitoare a fanarioţilor. În genere vechii fanarioţi asupreau poporul, dar nu-l corupeau. Cu această misiune s-a însărcinat abia copiii şi 
nepoţii lor, actualii roşii.
Dar care-a fost roadele culese de guvern din sacrificiul de sânge al omului din popor?
Au câştigat independenţa. Cum? Au silit pe turc s-o recunoască ? Nici n-a fost primiţi măcar la tratativele de pace şi alţii au dictat 
condiţiile oneroase ale acestei independenţe.
Le-am da un sfat roşiilor, dar ştim că nu-l vor urma, pentru că nu-i în folosul lor: Vorbiţi ca oamenii şi nu 'mbătaţi lumea cu apă rece. 
Spuneţi ce aveţi de spus concret şi nu vindeţi zilnic mâţa-n sac cu vorbe goale.
Dar negustoria de vorbe ce s-ar face atunci daca şi ei ar vorbi ca lumea? Asta-i marfa pe care-o produc zilnic. Chinejii umflă puii tăiaţi 
pe care-i vând în piaţă injectându-le apă caldă sub piele, ca s-arate graşi.
,,Românul" vinde puţinul ce are de zis injectându-i câte-o abstracţie goală. Lucrul arată mare, dar nu-i nimic de el.
[9 iulie 1882]
 
[„ZIARELE VESTESC...”]
 
Ziarele vestesc că partidul german, democratic din Austria înclină a atrage elementele mai conciliabile din partidele naţionalităţilor în 
sânul său; aşadar un partid liberal imitează astăzi, deşi nu ştim cu ce succes, încercările actualului ministru prezident, contele Taafe, al cărui 
sprijin parlamentar [î]l constituie partidul conservator şi naţionalităţile.
Un semn caracteristic al timpului. În adevăr monarhia habsburgică se compune toată din naţionalităţi din cari nici una nu e îndestul de 
mare pentru a fi în stare să absoarbă pe celelalte. Francisc I, un monarh foarte inteligent, zicea că o singură grijă n-are: a existenţei Austriei. 
Popoarele sunt atât de deosebite între ele încât nu se vor înţelege niciodată în contra monarhiei; când unul se ridică, celelalte fac numaidecât act 
de fidelitate şi aleargă în ajutorul tronului. Când în unul se dezvoltă puterea centrifugală, în celelalte se manifestă, ca printr-o lege fizică, cea 
centripetală.
A crede că atâtea naţionalităţi, dintre cari cea mai mică chiar îşi are biserica şi şcoala ei naţională, gazetele ei, literatura ei, mică mare 
cum dă Dumezeu , şi istoria ei, chiar dacă aceasta ar încăpea într-o monografie de-o coală, a crede că le poţi contopi pe toate a fost o naivitate. 
Aceste nu sunt grupuri de materie brută cu care cineva poate face orice vrea: sunt grupuri organice, din cari fiecare are rădăcinele sale în pământ 
şi propriul său principiu de existenţă. Rasele din Austria sunt în genere foarte puţin amestecate şi, unde or fi deosebiri de religie la mijloc, ele nu 
sunt aproape deloc amestecate. Numai identitatea religiei înlesneşte la unele apropiarea, şi nici acolo în mare grad.
Fiecare grup organic e o lume pentru sine, c-o limbă vie pe care clasele dominante n-o cunosc şi n-o vorbesc, adesea c-un drept 
consuetudinar propriu, cu datine şi tradiţii proprie.
La un asemenea stat decentralizarea e cea mai firească formă de viaţă publică, pe când centralizarea trebuie să degenereze în domnia 
elementelor  necaracterizate  , a mijlocitorului şi a  advocatului  . Şi-n adevăr,  centralizarea  şi liberalismul austriac au şi avut drept rezultat 
ridicarea unei rase de mijlocitori, a evreilor, şi milionarizarea advocaţilor din partidul numit constituţional. De la 1866 până mai alaltăieri 
Austria era ţara făgăduinţei pentru evrei şi scena politică pentru glorii advocăţeşti; adică pentru oameni cari, prin dialectica continuă ce-o cere 
profesiunea lor, sunt mai puţin decât oricine în stare de-a avea convingeri puternice şi de-a voi binele altuia. În Ungaria se observă acelaşi lucru: 
pretinsa domnie a elementului maghiar se traduce în realitate într-o domnie de postulanţi, advocaţi şi evrei, pentru cari a fi ungur e o negustorie 
lucrativă ca oricare alta. Daca China ar cuceri Ungaria cei dintâi cari s-ar pretinde chineji ar fi evreii şi advocaţii, credem.
E o privelişte curioasă aceasta. Vedem o sumă de popoare cu vertebrele bine închegate şi tari esploatate de elemente fără vertebre 
morale, fără caracter propriu.
Aceste elemente sunt însă prin natura lor dizolvante .
Daca mereu se 'nmulţesc , se 'ntâmplă nu ceea ce se intenţiona poate, dizolvarea şi contopirea naţionalităţilor, ci tendenţe de dizolvare a 
statului.
Deşi nu împărtăşim pe deplin ideile d-lui E. Renan în privirea naţionalităţilor, deşi nu admitem că unitatea de idei e un premis, iar 
consistenţa unui stat urmarea, totuşi,  intervertind  termenii, lucrul devine adevărat. Unitatea de rasă produce ca rezultat firesc unitatea de 
tendinţe, iar unde rasa dominantă e cu mult mai numeroasă sau cu mult mai cultă decât cea supusă, cea dentăi impune acea tendinţă. Privită în 
afară, unitatea statului corespunde în adevăr c-o unitate de tendinţe şi de idei.
Ceea ce însă e comun în toate naţionalităţile Austriei (neesceptând pe germani ori pe  unguri  ) este tendinţa de a-şi mănţine 
naţionalitatea cu orice preţ. Iată dar punctul comun de atingere, iată ideea organică. Când toţi vor acelaşi lucru, când pentru cei mai mulţi 
existenţa Austriei e singura garanţie că individualitatea lor etnică va putea exista şi ea, ni se pare că singura idee organică e aceasta. La 
realizarea acestei idei se împotrivesc însă elementele superpuse (germanii şi ungurii), ei persecută în alţii ideea naţionalităţii, care cu toate 
acestea e propriul lor principiu de existenţă, ei crucifică pe altul pentr-o religiune care este a lor proprie. Împăcarea între naţionalităţi nu va 
izbuti dar fără a se înlocui subordonarea cu coordonarea, recunoscându-se adică că şi la altul e o virtute civică ceea [ce] în ungur sau în german 
e o virtute: iubirea de naţionalitatea sa proprie.
O  decentralizare  bazată pe coordonarea naţionalităţilor în grupuri administrative autonome şi în marginele exigenţelor unităţii de 
acţiune în afară şi înlăuntru ale statului ar însemna însă o nouă epocă de înflorire pentru monarhia vecină. Fiecare din aceste centre locale ar 
avea o viaţă proprie, o producţiune proprie, un caracter propriu şi, cu cât diversitatea e mai mare, cu atâta e mai mare putinţa combinaţiunilor de 
orice natură, singurele cari produc în lume mişcare şi putere, iar mişcarea e viaţa.
Ceea ce în natură e adevărat e şi în stat, căci acesta e la urma urmelor un produs al naturei . Oxigen cu oxigen, idrogen cu idrogen nu 
produc nici o mişcare. Dar elemente deosebite, puse în contact, se atrag şi produc cantităţi de putere. A ţine naţionalităţile apăsate, a ţine 
puterile lor latente va să zică a le condamna la somnul plantelor: a elibera puterile lor latente ca să se combine între ele ar însemna a deschide 
calea unei mari şi neprevăzute dezvoltări.
[10 iulie 1882]
 
[„LA 15 IULIE CONFERENŢA DIN CONSTANTINOPOL...”]
 
La 15 iulie conferenţa din Constantinopol a celor şase puteri a hotărât în fine a invita pe Turcia prin notă colectivă să trimeaţă trupe în 
Egipet. Această notă proclamă în principiu oportunitatea unei interveniri otomane, arată cât ar fi urgent de-a pune capăt unei crize dezastroase 
pentru populaţiunile  din valea  Nilului,  pline de pericole  pentru Europa,  şi propune sultanului de-a  se 'nţelege  cu Conferenţa  asupra 
restricţiunilor cărora ar avea a se supune guvernul turcesc în împlinirea mandatului său.
Suveranitatea Turciei asupra Egipetului e mai mult nominală, e un titlu cu pagubă, ale cărui cheltuieli întrec foloasele. Deci nota 
aceasta, care e 'n stare a-l pune pe sultan la cheltuieli, ba, în cazul de complicaţiuni internaţionale, poate provoca chiar primejdii nouă pentru 
Imperiul lui, a fost primită fără îndoială cu oarecare ezitaţiune. Ezitaţiunea s-a tradus, ca de obicei, prin o schimbare de cabinet şi în locul lui 
Abdurraman s-a chemat Said Paşa la ministeriu. Said a convocat un fel de Divan estraordinar, la care-au fost invitaţi toţi foştii miniştri aflători 
la Constantinopol, obicei turcesc ce se 'ntrodusese şi la noi în vremea fanarioţilor şi, în fine, în zilele lui Carol îngăduitorul. Nu ştim atât de bine 
ce or fi hotărât divaniţii musulmani; la noi ştim însă că una a sfătuit ei, alta a făcut d. C.A. Rosetti, încât acest domn a avut plăcerea dublă de-a 
purta oamenii pe la icoane spre a-şi bate mai pe urmă joc de sfaturile lor şi de-a face tot după bunul său plac ceea ce i-a venit în minte.
Ţinutu-s-au Said de sfaturile Divanului ori nu, e indiferent; destul că o depeşă de ieri ne comunică răspunsul Porţii, semnat ieri, la nota 
colectivă.
El certifică primirea notei de la 15 iulie, prin care i se cere trămiterea de trupe în Egipet, devenită necesară  prin situaţiunea acelei ţări.
Răspunsul mai declară că, dacă guvernul otoman nu s-a otărât din proprie iniţiativă a espedia trupe, cauza e că avea, cu drept, cuvânt, 
convingerea că măsuri de rigoare puteau fi
înlăturate. Având însă încredere în solicitudinea puterilor pentru restabilirea ordinei în Egipet şi luând act şi d' astădată , cu satisfacţiune, de 
deferinţa ce ele au binevoita-i arăta într-un mod solemn şi-n mai multe rânduri pentru drepturile de suveranitate de netăgăduit şi netăgăduite ale 
sultanului asupra Egipetului, Poarta informează pe d-nii ambasadori că ea consimte a lua parte la Conferinţa întrunită, însă numai pentru 
afacerile din Egipet, spre a discuta şi decide măsurile necesare pentru a asigura reîntoarcerea unei stări de lucruri normale şi regulate.
Puterile au obţinut dar consimţirea Porţii de-a participa la Conferinţă: o promisiune pozitivă de-a trimite trupe nu e în răspuns.
Anglia pe de altă parte nu ştia ce să facă de-acum înainte, căci celelalte puteri o ţin în nesiguranţă asupra intenţiunilor lor. Secretarul de 
stat, Dilke , declarase în Parlament că intervenirea Angliei se făcuse cu consimţirea Austriei şi a Germaniei.
 Foile oficioase din amândouă imperiile însă au contestat declaraţiunea d-lui Dilke . Întrebat în Parlament dac-a văzut dezminţirea pe 
care-a dat-o foile germane afirmaţiunii sale că Austria şi Germania ar fi recunoscut de perfect legitimă acţiunea Engliterii în Alexandria, d. 
Dilke a spus că ,,n-are cuvinte pentru a-şi modifica declaraţiunea". În acelaşi timp însă oficiosul ,,Fremdenblatt" din Viena pretinde că guvernul 
austriac n-a avut nici un motiv spre a-şi da părerea asupra legitimităţii bombardamentului şi asigură că e inexact că ambasadorul austriac din 
Londra ar fi aprobat măsura. Măsurile luate de amiralul Seymour au fost privite ca un fel de incident, din nenorocire inevitabil, deşi esplicabil , 
însă cabinetul din Viena nici le-a apreciat , nici le-a aprobat.
În fine o depeşă oficioasă, trimisă din Berlin „Gazetei de Colonia", afirmă cam aceeaşi atitudine din partea Germaniei.
 
Relaţiile noastre cu sultanul, zice depeşa, sunt şi devin escelente. Noi n-am recunoscut legitimitatea unui act care-a atins drepturile de suveranitate 
ale unui monarh care e amicul nostru; dar pe d' altă parte nici nu-l putem sprijini cu efect în politica sa de inacţiune, prin care s-a pus în opoziţie cu toată 
Europa. Apoi nu e treaba noastră de-a da guvernului englez un sfat pe care nu ni-l cere şi de-a esprima o opinie care - ar putea să displacă la Londra. În 
definitiv, daca puterile occidentale, după ce se vor fi înţeles, vor avea trebuinţă de adeziunea Europei pentru a stabili o situaţie normală în  Egipet şi  a 
aduce un acord durabil între puteri, atunci, însă numai atunci, cestiunea va putea fi tranşată de Germania.
 
C-un cuvânt: faceţi voi ce vă place, nu zic nici da, nici ba. Urma alege.
Cântărind tonul cam perfid al celor zise mai sus, se poate deduce că, daca Turcia ar consimţi să intervie în Egipet, Anglia s-ar simţi 
uşurată de multe nedumeriri .
[11 iulie 1882]
 
[„UN SEMN AL DECLASĂRII...”]
 
Un semn al declasării şi al înmulţirii oamenilor cari nu lucrează nimic şi trebuiesc hrăniţi din bugete este fără îndoială sporirea dărilor 
directe şi indirecte şi greutatea extremă cu care oamenii le plătesc. Dări se grămădesc pe dări, de ajung orice articol ce intră-n gură sau acopere 
trupul, dare pe căldură şi dare pe lumină, dare pe mişcarea din loc în loc, pe tot ce trăieşte pe pământ ori în apă.
Cine cunoaşte stările de lucruri de acum douăzeci şi cinci de ani în materie fiscală ştie că deosebirea e cât cerul de pământ. Darea era 
directă: statul se adresa sincer către omul care, posedând ceva, avea nevoie de apărarea lui. Statul modern se adresează într-o sumă de cazuri 
indirect, escamotând din buzunările oamenilor suma ce-i trebuieşte. E însă evident că orice dare, sub orice formă s-ar percepe şi oricum s-ar 
chema, e plătită la urma urmelor de către pământ şi de cătră producţiunea reală.
O dovadă oarecum elementară despre aceasta este bunăoară regia tutunurilor. Desigur tot mecanismul sutelor şi  parasutelor  de 
funcţionari, apoi toţi acei cari trăiesc din milioanele ce le produce această dare nu produc ei înşii un fir de tutun, nu adaugă o centimă  la 
valoarea lui. Toţi sunt mijlocitori între producător şi consumator, dar în calea acestei mijlociri producătorul capătă preţul cel mai mic posibil, 
consumatorului i se cere cel mai mare posibil, şi din această diferenţă din care cel doi membri de căpetenie ai tranzacţiunii economice nu au nici 
un folos, ci pierdere, mii şi iarăşi mii de paraziţi sociali trăiesc.
Acest exemplu îl dăm pentru că, de o elementară claritate, ne dovedeşte printr-un caz produs în mod artificial netrebnicia marelui număr 
al claselor de mijlocitori. Precum agenţii regiei, în întrepunerea lor între producător şi consumator, nu produc în realitate nimic, ci trăiesc din 
diferenţa
impusă între preţul obţinut de unul şi cel plătit de celalt, tot aşa trăiesc toţi mijlocitorii din acea artificială şi ruinătoare diferenţă.
Darea directă ar fi deci singura dreaptă şi singura care are un element de moralitate în ea. Cerută direct de la oameni, ei sunt în stare a 
simţi când marginea impozabilităţii s-au ajuns pe deplin şi statul nu-şi poate permite a face înnoituri de prisos, când, de unde n-ai ce lua, nici 
Dumnezeu nu poate lua. Dar prin dări indirecte se esploatează pe nesimţite un popor întreg, de ajunge că nu mai ştie ce poate ori nu poate.
Se simte numai că puterea impozabilă e sleită cu desăvârşire şi atunci zbiri guvernamentali acopăr ţara ca lăcustele ori ca o armată de 
invazie şi se dezvoltă, sub protecţia guvernului, un fel de brigandaj oficial.    
Ş-apoi se mai zice că la toate relele din ţară reacţiunea e de vină. E în adevăr regretabil că lipseşte un partid reacţionar; un partid adecă 
cu destule mijloace şi destulă înrâurire ca să readucă trecutul, cam necioplit în felul lui, dar sănătos şi vrednic.
Spună oricine dintre contimporanii ce ţin minte ziua de alaltăieri daca, în timpul adevăratei reacţiuni, s-a vândut vreunui om averea 
pentru neplată de bir sau daca era cu putinţă măcar una ca aceasta?
Altfel acum. Pe lângă sechestre , se 'ntâmplă omoruri chiar cu ocazia împlinirilor .
O foaie din Târgovişte ne spune că o biată femeie, pentru o dare de 10 franci pretinsă cine ştie sub ce titlu, a fost bătută de un perceptor 
şi că a murit din acea bătaie. În Bucureşti, o altă femeie, scutită de-o amendă comunală de 5 franci, a fost bătută de perceptor pentru ea. De la 
birjari se sechestrează trăsurile, adecă instrumentul lor de muncă, scutit de lege. Înainte-ne avem 8 chitanţe de dări împlinite, tăiate dintr-un 
registru a souche , fără nici o iscălitură şi fără ca numărul din roluri să fie trecut.
Şi-n acelaşi timp în care agenţi fiscali ucid oamenii şi lumea ţipă de sărăcie, de neputinţa de-a suporta atâtea misiuni în străinătate, 
atâtea pensii reversibile, atâtea răscumpărări, atâta lux guvernamental şi atâta brigandaj parlamentar, în acelaşi moment foile oficioase ne spun 
că finanţele merg bine, că mai trebuiesc câteva zeci de milioane pentru poduri peste Dunăre şi pentru nouă linii de căi ferate şi o gară centrală la 
Bucureşti, pentru tinerimea elegantă, ce vrea să economiseze banii de birjă pân-la gara Târgoviştei .
Apoi — deie-ni-se voie — sub vestita reacţiune, în trecutul cel odios, omul cu car, cu boi, cu pământ plătea un galben pe an şi atâta tot. 
Nici chiar darea aceasta, cât de mică, nu se repărţea în mod nedrept. Satul se aduna, făcea cislă , plătea fiecare după averea lui, vornicul aduna 
banii şi — fără leafă şi fără remiză — îi ducea cinstit la sămeşie .                        
Nici hoţii, nici bilete a souche fără iscălituri, nici perceptori, nici nimic.
Văzând oare mizeriile de acum, nu avem cuvânt să spunem că e epoca noilor fanarioţi? 
Zi cu zi se adaugă greutăţile asupra ţării şi, cu toate acestea, populaţia lui producătoare n-a primit nimic în schimb cu aceste greutăţi. Tot 
plugul lui Mircea Vodă brăzdează acest nefericit pământ şi, pe când, după vechile aşezăminte, ţăranul nu datorea pentru pământ şi păşune decât 
12 zile pe an şi aducerea unui car de lemne de Crăciun, astăzi guvernul decretează ca măcar 2 zile pe săptămână să fie ale ţăranului. Toată 
diferenţa între munca celor 12 zile ale codului consuetudinar şi munca actuală a ţăranilor o înghit clasele de mijlocitori, căci ţăranul acum stă 
mai rău decât înainte.
Şi-n asemenea condiţii detestabile , când vedem producătorul tot atât de incult, însă cu mult mai sărac decât sub regimul vechi, când se 
constată că însăşi constituţia fizică a poporului nostru degenerează, că nu numai nu mergem înainte, dar, prin degenerare, pierdem şi 
posibilitatea progresului, tot atunci limbuţi lustruiţi, închinători de vorbe, ne spun zilnic pe zeci de coloane ce imense progrese ar fi făcut 
România.
[13 iulie 1882]
 
[„«NAŢIUNEA» PROPUNE GUVERNULUI...”]
 
„Naţiunea" propune guvernului înfiinţarea  cadastrului  , adecă al acelui soi de registru în care să fie trecută cantitatea, calitatea şi 
valoarea tuturor bunurilor imobiliare din ţară.
Acum câteva luni a apărut o broşură a d-lui Mihail Balş , scrisă tot asupra acestei materii, în care se arată atât greutăţile permanente pe 
care facerea unei asemenea cărţi le opune, mai cu seamă în privirea exactităţii, precum şi un non metod de-a se apropia de evaluări pe cât se 
poate de exacte şi de lesne de stabilit.
Fără îndoială cuvinte de regularitate şi mai ales de echitate în repartiţia unei şi aceleiaşi dări funciare recomandă înfiinţarea unui 
asemenea registru, însă totuşi adevărata bază a unui impozit nu este şi nu poate fi întinderea suprafeţei proprietăţii nemişcătoare, ci venitul pe 
care ea-l aduce. Pământ e şi Bărăganul şi Dobrogea, chiar bun pământ, însă unde nu sunt oameni şi muncă nu există valoare. Facultatea de-a 
preface brazda într-o maşină prin care materie  anorganică  se transformă în materie organică, iată cine plăteşte dările, nu însă numărul 
kilometrilor pătraţi .
Ni se pare atât de elementar lucrul acesta încât nu l-am fi relevat daca în ,,Naţiunea" n-am afla esprimată  mirarea
că impozitul funciar figurează în buget  numai pentru suma de 7 milioane şi câteva sutimi de mii.
Dar, daţi-ne voie, pentru cât să figureze?
„Naţiunea" pare a uita adevărul că toate dările câte împlinesc cele 120 de milioane ale venitului anual al statului se plătesc de cătră 
acelaş pământ şi de cătră aceeaşi muncă. Şi nu numai dările. Literile aşezate în şir de zăţarul foii liberale sunt plătite cu fire de grâu; hârtia pe 
care se tipăreşte, condeiul cu care se scriu articolele asemenea. Cine plăteşte în ultima linie toate acestea decât producţiunea, adecă ţăranul şi 
proprietarul? Oare samsarul care caută grâu, grânarul care-l cumpără, corabia care-l transportă, comisionarul care-l primeşte, toţi aceştia, cari 
plătesc ei înşişi dări, le plătesc de la ei, sau venitul, precum şi darea, nu consistă decât din câtimi pe care le iau din acelaş grâu, pe drumul de la 
mâna celui ce-l produce pân-la gura consumatorului?
Daca valoarea reală  a unei baniţe ar fi însemnată cu litera V, toate actele de mijlocire, până ce ajunge la Marsilia, sunt reprezentate prin 
valori negative (V-a-b -c -x ).
Această serie de transmisiuni şi mijlociri poate fi atât de lungă încât suma reprezintată prin ele să mistuie aproape valoarea întreagă a 
produsului, iar producătorul să nu capete aproape nimic, adică un preţ de batjocură pe munca sa. Cine dar plăteşte dările şi din ce se plătesc ele, 
mai ales într-o ţară în care numai ţăranul munceşte, iar ceilalţi trăiesc din mijlociri ?
Cine alt decât munca ce se 'ntrebuinţează pentru producerea grâului, lânei ş.a. pe de o parte, munca pe de alta, care le dă o schimbare de 
formă şi preface lâna în postav, bumbacul în pânză bunăoară? La noi, unde nu se operează mai nici un fel de schimbare de formă decât cea mai 
primitivă, aceea de-a prepara pământul pentru ca, din carbon, oxigen, azot, idrogen şi alte câteva substanţe , să se producă grâne, cine să 
plătească dările decât cel care le produce pe aceste? Samsarul nu produce nimic; negustorul nu adaogă absolut nimic nici la calitatea, nici la 
cantitatea produsului , perceptorul nu dă ajutor pământului în activitatea lui chimică . Daca perceptorii, advocaţii, negustorii ar şti să  facă  din 
carbon, idrogen, oxigen şi azot ceea ce planta face din ele, adică făină şi albumină , admirabili oameni ar fi toţi. Dar pentr-un asemenea lucru 
toate seriile de oameni de mai sus sunt absolut netrebnice; cu aceasta se 'nsărcinează săruri acido - fosforice şi alcaline , cari fac serviciul gratis, 
fără remiză şi fără dobânzi la dobânzi, şi-l fac de-ar esista perceptori ori nu, de-ar fi ori n-ar fi politiciani, gazetari, proroci şi alte soiuri de 
creştini. Ţăranul este singurul care contribuie la această producţiune, căci arând pământul, [î]l face capabil de-a absorbi dementele ce-i trebuiesc 
din aer şi din apă şi de a le combina în materia organică a plantei nutritoare .
Aşadar pământul şi munca lui plătesc la urma urmelor toate dările, oricum s-ar percepe ele şi oricum s-ar numi; ba încă ele hrănesc 
toate clasele de mijlocitori. Secretul unei sănătoase dezvoltări economice ar fi aşadar de-a elimina pe cât se poate termenii mijlocirii şi a face ca 
valoarea oferită de producător să ajungă întreagă sau aproape întreagă în mâna consumatorului. Cu cât mai numeroase vor fi mâinele prin cari 
trece un obiect de consumaţiune, fără a i se fi modificat forma, cu atât mai multe ocazii sunt de a-l impune indirect; dările indirecte sunt dar aşa 
cu toate escamotate asupra aceluiaş obiect, asupra aceluiaş producător. Prin mijlociri şi remijlociri ţăranul ce produce grâul e sărac şi lucrătorul 
care-l mănâncă în Marsilia asemenea.
E evident prin urmare că darea plătită pur şi simplu pentru instrumentul de muncă, căci pământul  nu e alt decât un instrument, e destul 
de mare de vreme ce toate celelalte dări sunt plătite asemenea de el. Cadastrul ar fi să contribuie numai la o repartiţie echitabilă a sumei, nu însă 
la o sporire a ei.
Lucrul se pare atât de elementar încât e greu de înţeles cum cineva nu l-ar înţelege.
Accize şi patente nu plăteşte cârciumarul , ci acela ce produce băuturile. Venitul tutunurilor nu l-o fi plătind doar directorul, funcţionarii 
şi agenţii; din contra, ei iau cu toţii; ci consumatorul şi producătorul.
Îndemnăm pe confraţi să nu se facă cumva jertfa unei erori economice şi să  crează că darea fonciară e prea mică, ca şi când celelalte 
dări n-ar fi plătite tot de acelaşi pământ. Cea fonciară îndeosebi nu e decât începutul direct al tuturor greutăţilor indirecte.
Tot ce se percepe indirect asupra produsului se scade din preţul pe care acesta l-ar fi avut prin schimb direct şi fără mijlocitori.
[14 iulie 1882]
[„ŢI-AI GĂSIT...”]
 
Ţi-ai găsit să 'nţeleagă învăţaţii „Pseudo-Românului" un adevăr cât de simplu.
Am arătat în unul din numerele trecute că darea directă e cea mai dreaptă şi cea mai morală dintre toate. Bucurie pe confraţi acum că 
susţinem şi noi ceea ce dumnealor susţin şi că dumnealor sunt demult pentru substituirea impozitelor indirecte prin cele directe.
Asta va să zică a nu se pricepe defel în materie de economic politică. În adevăr dările directe sunt cele morale; în adevăr ele sunt direct 
simţite de popor şi opinia lui se formulează mai lesne pentru sau contra unui guvern când darea e directă şi nu i se escamotează pe nesimţite din 
buzunar. Dar politica impozitelor nu e un act de liber arbitru. Un financiar nu poate alege sistemul care e mai bun, ci acel care e mai aplicabil şi 
dă rezultate practice mai imediate.
Dările directe sunt idealul politicii financiare, însă acest ideal nu se  poate 'ntroduce  a priori,  ci e rezultatul dezvoltării şi stării 
economice a unui popor.
Daca privim mai de aproape în ce consistă viaţa economică a societăţii vom constata următoarele:
Omul nu poate scădea sau adăoga la materia existentă un atom măcar. Eternă, pururea tot în aceeaşi cantitate ca-n ziua cea dentăi a 
creaţiunii, natura ne-o împrumută să putem opera schimbări asupra ei; a o spori sau împuţina nu putem.
Schimbările deci pe cari le operăm asupra ei sunt numai de trei feluri:
Întâi, schimbări de formă. Aceasta este adevărata producţiune, aceea care hrăneşte pe toţi, îmbracă şi încalţă pe toţi, aceea care în 
definitiv plăteşte toate dările. A produce cereale nu va să zică decât a da materiei o schimbare de formă, a ajuta adecă combinarea unor materii 
anorganice în materie organică. A creşte turme e o schimbare de formă. Cu planta produsă se hrăneşte animalul şi astfel aceleaşi elemente 
anorganice se prefac, prin schimbare de formă, în lapte, în lână, în carne. A toarce e o schimbare de formă. Lâna brută se 'ntinde 'n fire, apoi se 
ţese şi aşa mai departe.
Vin acum schimbările de loc. Drumuri de fier, canaluri, poduri, trăsuri, hamali , sacagii , birjari nu înaintează decât schimbări de loc. 
Schimbările de loc sunt improductive şi, cu cât mai puţine se fac, cu atât mai mult folos are şi producătorul şi consumatorul. Ele devin cu atât 
mai mici şi mai puţin costisitoare cu cât producătorul e mai aproape de consumator şi se pot întâlni în acceaşi piaţă, fără mijlocire negustorească 
sau cu cât mai puţină mijlocire se poate.
În fine vin schimbările de posesiune, actele de transmisiune , în adevăr cele mai improductive din toate şi cu toate aceste cele mai 
bănoase . Reprezentanţii acestora sunt samsarii de tot soiul, neuitând se 'nţelege pe advocaţi.
În realitate toate, absolut toate dările sunt plătite la urma urmelor de schimbările de formă, de adevărata producţiune. Şi-n adevăr, daca 
ne-am închipui că-n ţara noastră se produce tot ce ne trebuie: şi grâu, şi maşini, şi  ţesături  de toată mâna, că aceste nu pierd nimic prin 
transporturi îndelungate, prin comisiuni etc., că cel mult a treia mână este deja a consumatorului şi că nu trec din mână 'n mână spre a se scumpi 
în mod artificial, ce dare mai dreaptă, mai morală s-ar putea imagina decât cea directă? Oricare factor economic ar fi un producător real şi el 
însuşi ar hotărâ cât din puterea sa de producţiune are să dea statului.
Cu cât dar diversitatea de ocupaţiuni productive e mai mare într-o ţară, cu cât preţul  alimentelor  se apropie mai mult de preţul 
fabricatelor, cu cât necesitatea de negustori şi alte soiuri de mijlocitori e mai mică cu atât un popor e mai liber, mai avut, mai sănătos, cu atât 
darea directă cată a se recomanda mai mult.
Aşadar regimul economic al unui popor hotărăşte regimul lui financiar. Producţiunea omni-[ la]terală corespunde cu darea directă.
Ce vedem însă la noi?
Afară de activitatea ţăranului şi a brumei  de câţiva meseriaşi  cari - i avem şi noi, o sumă de lume, dacă nu toată, trăieşte nu din 
schimbări de formă, ci parte din schimbări de loc, parte din transmisiuni cari amândouă se şi confundă uneori. În locul seriei fireşti de schimbări 
de formă, singurele producătoare, vine seria de schimbări de loc şi nesfârşite schimbări de posesiune. Tot costul acestor nenumărate mediaţiuni 
se scade din valoarea naturală a produsului; producătorul dă mult pentru a primi puţin în schimb, consumatorul asemenea. Factorii de căpetenie 
ai tranzacţiei economice sunt atât de despărţiţi prin o lume întreagă de intermediatori încât nu se simt reciproc; producţiunea s-aruncă în rangul 
al doilea şi în rangul întâi intră mijlocirea şi clasele mijlocitoare, negustori, advocaţi, funcţionari etc.
Se 'nţelege că actul economic nemaifiind producţiunea în locul întâi, ci transmisiunea , asupra actelor de transmisiune încep a se plăti 
dările. Ca exemplu clar şi elementar cităm Regia Tutunurilor. Cine-şi cunoaşte producătorul, pe omul al cărui tutun îl fumează ? Un aparat 
întreg de mijlocitori — Regia — s-a întrepus între noi şi el, Regia, care ne vinde c-un franc ceea ce ea a cumpărat cu 5 parale. Va să zică 95 la 
sută se iau asupra actului de transmisiune dintre producător şi consumator.
Fiindcă în ţara noastră actele de transmisiune constituie imensa majoritate a actelor economice, asupra lor, fără îndoială, se percep dările 
indirecte. În ultima linie e drept că se răsfrâng întregi asupra producţiunii, e drept că tot producătorul le plăteşte, dar le plăteşte mai pe nesimţite 
decât pe cele directe.
Aşadar înc' odată : regimul economic al unui popor hotărăşte regimul lui financiar. Producţiunea unilaterală şi preponderarea actelor de 
transmisiune corespunde cu darea indirectă.
În două cuvinte lucrul s-ar esprima astfel: regim comercial, dare indirectă; regim industrial, dare directă.
Aşadar un partid politic, oricât de reacţionar ar fi, — şi ne pare rău că nu există un fel de arhireacţiune — nu-şi poate alege politica sa 
financiară. În momentul dentăi starea economică a ţării îi impune regimul financiar. Încercările lui cată să se îndrepte înainte de toate la 
schimbarea regimului economic şi a celui social, la sporirea şi diversificarea muncii, la eliberarea ei de sub robia cheltuielelor de transport şi de 
transmisiune, la deprinderea fiecăruia individ cu munca productivă la care e predispus, la încurajarea acesteia, la descurajarea ocupaţiunilor 
improductive. El nu poate substitui dărilor indirecte pe cele directe fără ca societatea însăşi să fi ajuns a suprima enormele sume ce le mistuie 
mijlocirile de tot feliul. Numai când aceste sume enorme se economisează de cătră producători şi consumatori se poate procede la darea directă.
O ultimă observaţiune.
Capitaţia , bună rea cum o fi fost, era o dare directă; acest caracter nu-l pot lua nici învăţaţii „Românului". E neîndoios că ea nu era 
absolut echitabilă la origine, dar echitatea o 'ntroduceau ţăranii din sat. Satul avea de ex. 100 de gospodari, plata totală către stat era deci de 1 
175 franci. Însă nu fiecare gospodar plătea un galben deplin, căci repartiţia acestei sume se făcea de satul întreg, adunat în comiţiu , încât cel 
sărac nu plătea nimic aproape, cel avut mai mult, adecă în proporţie cu averea lui. E o falsificare conştientă şi intenţionată a istoriei de a 
pretinde, ceea ce face zilnic ,,Pseudo - românul ", că ţăranul stă azi mai bine decât înainte de Regulament. Averea lor mobiliară, mai ales în vite, 
e cunoscut că era foarte însemnată, căci locurile erau largi şi păşunea aproape gratis. Codul Caragea prevede un miel pentru păşunea unei turme 
întregi de oi; de la produsele agricole una din zece (dijma adevărată, decima ), afară de astă 12 zile de lucru pe an şi căratul unui car de lemne de 
Crăciun. Asta era tot. Cine apăsa şi asuprea nu era regimul economic consuetudinar al ţării, ci pătura de pungaşi ţarigrădeni cari umpluseră ţara 
cu miile şi jefuiau lumea, mai ales de la 1808—1821, timpul în care s-a pripăşit în ţară părinţii celor mai mulţi dintre roşii. Se pretinde că la 
această invazie elementară trebuiau să reziste boierii şi lipsa lor de rezistenţă e şi cauza pentru care Tudor [î]i învinuieşte. El [î]i face pururea pe 
greci tâlhari, pe boierii români [î]i numeşte ticăloşi . Tudor avea cuvânt să le facă asemenea imputări şi să aştepte mai mult de la aristocraţia 
ţării lui. Dar, la dreptul vorbind, ce influenţă mai avea ea, ce putere politică în vremea fanarioţilor?
Aproape niciuna. Un Brâncoveanu, un Ştirbei, un Bălean, vro trei Goleşti, vro patru Filipeşti, vro doi Creţuleşti, peste tot cincisprezece - 
douăzeci de inşi — la acest număr se redusese boierii de rangul I în vremea fanarioţilor; restul în funcţiile mari erau greci. A pretinde de la 20 
de inşi să oprească acea invazie de străini care veneau ca stolurile de corbi într-o ţară părăduită de război şi uitată de Dumnezeu e a pretinde ca 
cineva să stăvilească c-un băţ apele Dunării. Nu dar regimul vechi economic, grecii asupreau ţara. Glasul şi puterea boierilor pământeni se 
'necau în acea inundaţie de pungaşi şi de bandiţi.
Dar daca Tudor a putut imputa boierilor de un neam cu dânsul ticăloşia, adecă lipsa de energie, acest drept nu-l are foaia redijată de un 
grec, foaia d-lui C.A. Rosetti.  Quod licet Jovi, non licet bovi.  Ca Tudor s-o facă, înţelegem; ca urmaşii acelor venetici nemernici să facă 
asemenea imputări nu se cuvine. De câte ori ,,Românul" vorbeşte de fanarioţi, de C.A. Rosetti vorbeşte, de Carada, de Pherekydes, de Fleva şi 
de toată ortaua roşie, căci toţi aceştia nu sunt decât fiii păturei de străini pripăşită în ţară  între anii 1808 şi 1821.
Dar cestiunea aceasta nu suportă cadrul unui articol. E istoria epocei de tină şi degradare a acestei ţări, e timpul în care patria aceasta s-a 
schimbat în otel pentru tot soiul de venetici.
[15 iulie 1882]
 
[„«GAZETA GENERALĂ DE AUGSBURG» PRIMEŞTE…”]
 
,,Gazeta generală de Augsburg" primeşte din Bucureşti ştirea că s-a hotărât dizolvarea Camerelor române pe la finea lui septemvrie şi că 
imediat se vor decreta alegeri nouă pentru o Constituantă. Motivarea formală a acestei măsuri va fi schimbarea titlului de ,,Domn" în ,,Rege", 
care face
necesară o revizie a Constituţiei, căci în textul acesteia e vorba de Domn, nu de Rege. Dar corespondentul observă:
 
E cunoscut că soluţiunea cestiunii Dunării nu mai suferă întârziere, pentru că espira mandatul Comisiei Europene, pe când pe de 
altă, parte iar nu e un secret că, aşa cum Adunarea e compusă, guvernul ar întâmpina cele mai mari greutăţi parlamentare dac' ar voi 
să se primească propunerea Barrčre, care apropie pe România de puterile garante ale Tractatului de la Berlin şi evită izolarea ei.
 
Astea deci sunt, după cum se pare, cuvintele adevărate pentru dizolvarea la toamnă a Corpurilor legiuitoare.
[16 iulie 1882]
 
[„«GAZETA GENERALĂ DE AUGSBURG»
ARE ÎN BUCUREŞTI...”]
 
,,Gazeta generală de Augsburg" are în Bucureşti un corespondent care, în toate dările de seamă pe care le-a făcut acestei foi, s-a dovedit 
amic partidului roşu. În adevăr, n-am cunoscut opinie rea exprimată de roşii în privirea partidului conservator de ex. sau a altora al căreia 
răsunet să nu se fi făcut corespondentul. Având dar, în ce priveşte informaţiunile sale anterioare, pururea de sorginte sferele guvernamentale, 
sprijinindu-le şi făcându-se organ al inspiraţiunilor lor, e probabil că şi informaţiunea ce-am dat-o ieri şi pe care o repetăm azi să fie luată din 
aceleaşi sorginţi.
Foaia germană din Augsburg zice aşadar: că dizolvarea Camerelor e hotărâtă pentru finele lui septemvrie şi că imediat se vor escrie 
alegeri pentru o Constituantă sau, mai bine zis, pentru o Adunare de revizuire. Pro forma sau ca pretext al acestei dizolvări va servi necesitatea 
de-a se introduce în textul Constituţiei vorba ,,Rege" în locul vorbei ,,Domn", căci aceasta vorbeşte pururea de ,,Domn" nu de ,,Rege". Cauza 
adevărată însă a dizolvării este atitudinea Adunării în cestiunea Dunării. Majoritatea neprimind propunerea Barrčre, România ar fi cu totul 
izolată; guvernul deci voieşte ca ea să se primească de viitoarea Adunare, subînţelegându-se că evenimentele ce ameninţă pacea Europei [î]i 
dictează României necesitatea de-a evita izolarea şi de-a se alipi la un grup sau la altul de puteri.
,,L'Independance belge" se face asemenea organul acestei ştiri. Ea zice:
 
Situaţia parlamentară în România e de mult timp turburată şi dificilă. Se vorbeşte de-o apropiată dizolvare a Camerei deputaţilor.  
Aceasta este în maioritate defavorabilă propunerii Barrčre privitoare la cestiunea Dunării, propunere pe care guvernul — în lipsă de 
altceva mai bun — se vede în ajun de-a fi dator s-o apere, pentru a nu lăsa România cu totul izolată între puterile europene. Pe de altă 
parte, cată a se proceda la revizuirea Constituţiei pentru a modifica, titlul de Principe, care se dă încă regelui Carol, deşi România a 
fost proclamată Regat. Ar trebui dar să se întrunească o Constituantă. Acestea sunt cuvintele ce se invoacă în favoarea dizolvării , care 
de altfel nu este încă decât în stare de proiect.
 
„Românul"— despre care nu mai ştim până la ce grad e oficios—dezminte aceste ştiri în chipul următor:
 
Judecând după cele ce toţi ştiu, credem că ,,l'Independance belge" e rău informată.
Într-adevăr, nu e nici o deosebire între vederile maiorităţii Camerei şi, putem adauge, ale naţiunii, şi vederile guvernului în cestiunea 
propunerii Barrčre.
Toţi, fără osebire de păreri, consideră acea propunere nu numai ca atingătoare drepturilor de suveranitate ale ţării, ci şi ca jicnitoare 
libertăţii Dunării şi deci comerciului puterilor occidentale.
Deosebire în această privinţă nu e şi nu poate fi.
Cât pentru revizuirea Constituţiunii în vedere d' a schimba titlul ce se dă suveranului, toată ţara ştie că nici o trebuinţă nu este.
Cuvântul ,,Domn", cum s-a explicat în Parlamentul român, însemnează suveran, deci nu numai principe, ci şi rege şi împărat.
Deci întru nimic proclamarea Regatului român nu motivează o revizuire a Constituţiunii.
Într-un cuvânt, nu e pân' acum cunoscută nici o raţiune pentru dizolvarea Parlamentului, care acum nu este nici întrunit şi care nu 
mai are a trăi, după lege, decât numai până la 15 februarie 1883. Astfel invederat ne pare că ziarul belgian a fost indus în eroare.
 
Lăsăm cu totul de-o parte sofisma „Românului" că, după esplicările date în Parlament de oameni ignoranţi, ,,Domn" ar fi însemnând 
şi ,,Rege", şi ,,Împărat" chiar. Domn nu poate avea decât înţelesul pe care-l dădeau Domnii români înşii: Dux, Magnus Dux,  Princeps 
(transalpinus).
Constituţia, întrebuinţând acelaşi nume, nu-i dă decât acelaşi înţeles. E cu desăvârşire nedemn de-a substitui prin sofisme şi jucării de 
cuvinte unui termen din Constituţie alt înţeles decât acela pe care-l are.
Pe de altă parte, pe cât ne-a fost de indiferentă modificarea titlului, în schimbul recunoaşterii căruia se făcuseră promisiuni lunecoase în 
cestiunea Dunării, tot atât de indiferentă ni se pare schimbarea cuvintelor în text. În realitate nu trăim în monarhie, precum bine - a zis-o d. C. 
A. Rosetti, ci în republică. Republică având şi încă în cea mai rea formă a ei, consistând din dominaţiunea străinilor, postulanţilor şi samsarilor , 
e cu totul indiferent care e eticheta acestui regim republican. Ce-i pasă turmei în veci nenorocite ce nume colectiv au apăsătorii ei, zicem, 
schimbând un vers al lui Alexandrescu.
Prin urmare deie-se orice echivalent lexical vorbei ,,Domn". Fie Dalai - lama  , fie taikun , fie şahinşah  , papă ori împărat, esenţa 
monarhică a cuvântului a căzut şi nu mai însemnează nimic; nici una din prerogativele monarhice nu se exercită pentru a pune frâu viciilor şi 
turpitudinelor  unui partid ignorant şi corupt; trădarea e recompensată  şi felonia decorată; academia Văcăreştilor a devenit pepinieră pentru 
recrutarea de prefecţi şi financiari, bugetul e falansteriul nevolniciei intelectuale şi morale: indiferent ce titlu o mai fi când esenţa nu mai este. 
De aceea e şi firesc ca schimbarea unui lucru atât de indiferent precum e titulatura să fie numai pretextul pentru înaintarea unui interes străin, 
pentru concesiuni reale în cestiunea Dunării.
Dezminţirii ,,Românului" nu i se cuvine decât crezarea pe care o merită o foaie care-a spus de-atâtea ori neadevărul.
Proiectul de-a dizolva Adunarea trebuie să fi existând sau să fi existat cel puţin. El va exista, ca efect necesar al unei cauze fatale, de 
câte ori un interes al ţării va fi de pus la mezat. Nu doar că Adunarea actuală ar fi absolut intratabilă ; dar s-au îmbogăţit aproape toţi şi vor fi 
urcat tarifa conştiinţelor lor. Se vede că d-lui Brătianu [î]i trebuie una cu tarifele mai scăzute ca să meargă lucrurile strună.
[17 iulie 1882]
 
INFORMAŢIUNI
[„ESTE MULT TIMP...”]
 
Este mult timp de când am dat, sub toate rezervele, ştirea că guvernul ar fi având de gând să convoace pe toamnă Corpurile leguitoare 
spre a le dizolva apoi îndată. Această ştire a fost anunţată şi de alte ziare locale, precum şi de unele din străinătate, din cele mai autorizate, ca 
„Gazeta generală de Augsburg" şi ,,L'independence  belge". Acum vine ,,Românul", după trecere de o lună, şi dezminte această noutate, 
spunându-ne încă că actualele Corpuri nu au viaţă decât până  la 15 februarie anul viitor. Luăm act de această dezminţire oficioasă.
[17 iulie 1882]
 
[„«NAŢIUNEA» CONSTATĂ...”]
 
,,Naţiunea" constată în fine şi ea că starea noastră economică e primejdioasă. Agricultura lâncezeşte ; nici cantitatea, nici calitatea 
produselor nu mai atrage cumpărători; concurenţa ne omoară; comerţul român dispare şi străinul îl înlocuieşte; balanţa comercială arată că-n 
fiece an România jertfeşte milioane pe altarul civilizaţiei străine. Mergând astfel ajungem la inaniţiune , la sleirea puterilor.
Iată lucruri pe cari noi le spunem, de patru ani de zile, fără ca nimeni să fi voit să ne asculte. Credem necesar a observa aceasta, căci 
„Naţiunea" face apel la presă, ca să-şi îndrepte activitatea în acest senz şi să caute mijloace de vindecare.
În adevăr, vindecarea ar fi lesnicioasă, calea sanificării economice e teoretic lesne de indicat; dar de la teorie pân-la aplicaţiune asupra 
oamenilor, şi mai ales asupra unei generaţii cu desăvârşire corupte, e o deosebire mare.
Reţeta cea mai simplă în contra sărăciei ar fi următoarea:
Fiece organism omenesc, prin inspirare de oxigen şi prin combinarea acestuia cu carbonul în acid carbonic , dezvoltă căldură. Căldura 
produce putere musculară şi intelectuală sau ceea ce c-un termen din fizică se numeşte: echivalentul mecanic al căldurii . Acest echivalent omul 
îl poate întrebuinţa spre a produce lucruri utile sau îl poate cheltui dormind la umbră. Deci fiecine să mişte numai din mâni, să producă obiecte 
de utilitate şi nu va exista sărăcie. Acest sfat însă îl poţi da unui om în toată firea şi nestricat. Pungaşul care trăieşte înşelând pe alţii, desfrânatul 
care fuge de lucru ca dracul de tămâie vor râde de tine daca le vei da sfatul să muncească, să întrebuinţeze într-un mod util echivalentul de 
putere mecanică pe care îl produce organismul lor viu.
Ţăranul întrebuinţează acest echivalent mecanic pentru a ara, a semăna, a secera; adică pentru a da materiei o formă nouă, aceea a 
grânelor, de o utilitate incontestabilă.
Ce fac însă ceilalţi cu acel echivalent, la ce întrebuinţează mecanismul  fizicului lor preţios ? Spre a produce lucruri de utilitate ? 
Ferească Dumnezeu. Unii, nefăcând nimic, îl pierd pur şi simplu, unii joacă cărţi, alţii scriu articole insipide de gazete, alţii precupeţesc lucruri 
ce nu sunt produse de ei, scumpindu-le artificial, c-un cuvânt: secături, pierde-vară, şi cum [î]i mai cheamă, nu fac decât o întrebuinţare inutilă 
de mecanismul de muncă cu care i-a înzestrat natura. Echivalentul mecanic se pierde pe nimicuri şi pe zădărnicii .
Daca consideram pe om ca pe-o maşină care trebuie alimentată cu material combustibil , a cărui ardere se preface în putere şi care 
putere cată a se 'ntrebuinţa la producţiune, daca e să nu se prefacă fără nici un folos în acid carbonic şi dac - am face bilanţul celor mai mulţi, 
punând de-o parte suma de bunuri ce o consumă şi de altă parte ceea ce în schimb produc, am rămânea uimiţi de risipa, de irosirea de puteri vii 
ce se face în această ţară. Mii de franci, reprezentând zeci de mii de kilogrami metrici de putere vie, i se dau ca pensie reversibilă unui om ce nu 
e 'n stare a scrie decât nerozii; mii de franci se dau pentru a plăti venalitatea cutărui deputat, ignoranţa cutărui profesor, corupţiunea cutărui 
funcţionar, trădarea şi felonia cutărui ofiţer superior, negustoria de vorbe a cutărui advocat. Milioane de kilogrammetri de putere se cheltuiesc 
pentru a întreţine mii de maşini omeneşti cari nu sunt bune de nimica şi nu sunt în stare a produce nimic.
Căci, când e vorba de producţiune, nu trebuie s-o luăm după cum o ia limbajul ordinar, care nu ţine seamă nici de utilitatea lucrului 
produs, nici de cheltuielele ce le exige actul producţiunii. Producţiune nu poate fi numită decât opera din care rezultă un produs superior 
serviciilor de tot felul pe cari le-a absorbit operaţiunea. Numai obţinându-se acest bilanţ poate fi vorba în adevăr de producţiune. Cât costă însă 
tăcerea unui deputat ? Mii de franci. Cât produce ? Nimic. Cât costă pledoariile ? Milioane. Ce produc ? Absolut nimic. Cât costă plagiatorii 
intelectual sterpi cari uzurpează catedre universitare şi secundare ? Sute de mii. Ce produce însă un om care însuşi nu ştie nimic ? Nimic, fără 
îndoială.
Însă cine-a introdus mizeria aceasta economică şi intelectuală, domnia inepţiei şi a ignoranţei, daca nu liberalismul ? Liberalismul a 
scos din gunoi oameni ignoranţi şi netrebnici cari, în loc de a fi avizaţi să se hrănească din muncă proprie, li se 'nlesneşte a trăi din munca 
altora. Liberalismul a înmulţit clasa consumatorilor improductivi, cari nu adaugă, prin toată negustoria lor de vorbe, un centigram la greutatea 
grâului nostru, liberalismul înmulţeşte funcţiile, atrăgând din ce în ce mai mulţi incapabili în serviciile publice; liberalismul, care-a ameţit 
capetele oamenilor, care nu i-a lăsat la teapa lor, în sfera lor de activitate materială, ci i-a declasat, ridicând la demnităţi înalte bulgari cu 2—3 
clase primare, buni de grădinărie poate, dar netrebnici pentru a administra ministerii şi servicii ca al Domeniilor.
Căci o laudă adesea făcută partidului liberal, dar pe care nimeni nu îndrăzneşte a o mărturisi în public, e că-şi căpătuieşte oamenii, că 
hrăneşte o sumă de lume care-n dealtmintrelea n-ar avea mijloace de trai. Rolul partidului e de a declasa indivizii şi-n acest rol mulţi găsesc 
superioritatea partidului roşu asupra celorlalte.
Alte partide — ni se zicea — au nainte de toate [în vedere] necesităţile reale ale ţării, pe cari nu le sporesc în mod factice, ci caută a le 
acoperi, de bine de rău, din veniturile existente . Roşii au alt principiu: primum vivere , mai întâi să trăim noi şi ai noştri cu toţii; veniturile 
necesare se vor găsi ele, căci pentru asta suntem la putere, ca să le scoatem din piatră seacă.
Deci asta e grija lor cea dentăi: căpătuirea numărului nesfârşit de nulităţi, de oameni absolut improductivi din cari se compune partidul. 
Şi în adevăr, nu e unul, cât de mic, cât de ignorant, cât de inept, cât de leneş, care să nu fie încuibat undeva la un loc sigur şi cu bune 
retribuţiuni. Dar patru clase primare aibă, dar să nu ştie absolut nimic din resortul a cărui administrare
i-a fost încredinţată, lucrul e indiferent. Dar mire-se el singur de ce l-a găsit si cum a ajuns să dispuie de interese pe care nu le pricepe? Puţin le 
pasă conducătorilor. Primum vivere. Dar s-o potrivi, nu s-o potrivi; dar o şti ceva, n-o şti nimic. A fi roşu e un privilegiu de a trăi din munca 
altora, fără a se cerceta daca ai vrun merit, vro capacitate, vro aptitudine.
Pentru a căpătui suma aceasta de bulgari tâmpi şi de grecotei pornoscopi şi netrebnici, cari n-au nici posibilitatea de a se ocupa cu o 
muncă productivă, se creează  din ce în ce mai  multe funcţiuni cari să  atârne direct  de stat. Astfel  Regia Monopolului Tutunurilor, 
răscumpărarea drumurilor de fier şi multe alte creaţiuni nouă au dat ocazia să se înmulţească din ce în ce numărul semistrăinilor avizaţi la 
buget, deci la munca altora. E din ce în ce mai greu de-a agonisi mijloace de subzistenţă în neatârnare de guvern şi sporirea funcţiilor sporeşte 
numărul celor ce aleargă după ele, înzecind servilismul şi baseţa acestora cătră cei cari dispun de distribuirea posturilor.
Prin distragerea oamenilor de la ocupaţiuni productive, prin aruncarea pe terenul politicei, prin avizarea lor de a trăi speculându-şi 
drepturile politice şi votul, populaţia întreagă a oraşelor va ajunge la ideea fatală că e mai lesne şi mai bine de a trăi din munca altora decât din a 
sa proprie şi urmările unei asemenea maniere de a vedea sunt cunoscute de toţi.
Astfel, atenianii în decadenţă se prefăcuseră toţi în samsari, în advocaţi, în aspiranţi de funcţii, în oameni politici; din buget începu a se 
plăti mulţimea care asista la întruniri publice; se plăteau mărturiile false înaintea judecăţii, se plăteau membrii juriilor judecătoreşti. Un popor 
care întreg îşi consuma vremea în afaceri de-ale statului căta să şi fie plătit întreg din buget. Sărăcia ajunsese atât de generală încât oamenii 
alergau cu lăcomie după un obolus (10 bani) ca recompensă pentru o şedinţă în tribunale, corupţia şi desfrânarea deveniseră din ce în ce mai 
mari. Filip al Macedoniei şi Alexandru cel Mare aveau oricând în mână tarifa conştiinţelor cetăţenilor ateniani şi n' avură decât să dea cu 
piciorul pentru a nimici acea comunitate politică putredă prin demagogie.
Aşadar, dacă economic stăm rău, nici merităm să stăm altfel. Echivalentul mecanic al vieţii celor mai mulţi oameni nu se întrebuinţează 
în producţiune, în imprimarea de forme utile materiei, ci se pierde pe mijlociri, pe negustorie de vorbe şi în exerciţiul viciilor. Unde însă nu 
produce nimenea se 'nţelege că sărăcia trebuie să sporească. Capitalul acumulat de strămoşi prin lupta cu arma şi prin lupta cu plugul trece în 
mâni străine; ziua nu e aproape, ci a sosit, în care românul e străin în ţara sa proprie şi străinul stăpân. Şi aceasta va merge mereu înainte, până 
ce nu vom mai avea nimic de vândut decât votul şi drepturile politice. Dar chiar acestea au început a fi un obiect de cumpărătură, despre cari 
tainicile biurouri de împământenire ne-ar putea spune multe.
Un singur remediu există în adevăr în contra acestor rele, dar trebuie aplicat cu toată rigoarea, cu tot esclusivismul: munca, acest corelat 
mecanic al adevărului; adevărul, acest corelat intelectual al muncii. Dar muncă, nu nimicuri, nu mânare de muşti la apă; si adevăr, nu fraze 
lustruite şi negustorie de vorbe.
[22 iulie 1882]
 
[„BANCHETUL DIN SEVERIN...”]
 
Banchetul din Severin, dat în onoarea scriitorilor maghiari inspiră lui ,,Pesther Lloyd" o serie de reflecţii cari merită a fi cunoscute şi de 
cititorii noştri, nu pentru c-ar fi cuprinzând adevăruri, ci pentru că dovedesc oarecum neputinţa înnăscută a maghiarilor de-a se dezbăra de 
prejudiţiile lor politice.
Dar o fi împăcare, dar n-o fi, ei să rămâie tot aşa cum sunt: ideea de stat maghiară, adecă aceea de-a maghiariza prin 4 1/ 2 milioane de 
maghiari unsprezece milioane şi mai bine de populaţiuni eterogene, nu le iese din minte la nici o ocazie. Nicicând nu vedem răsărind 
convingerea limpede că acest lucru e peste putinţă, că ideea de stat trebuie să fie rezultatul naturii ţărei, a factorilor etnici reali şi în viaţă, nu o 
idee  a priori inventată de vrun baron la ţară. Nicicând nu vedem ideea că Ungaria este şi cată să rămâie un stat poliglot cu naţionalităţi 
coordonate, nu superpuse, şi că egemonia politică a maghiarilor nu le-o contestă nimeni, dar ceea ce vor toţi e egalitatea naţională. Până ce 
această convingere însă [î]şi va face loc, nu speră în nici o apropiere serioasă dintre naţionalităţi. Cu această lipsă de speranţă reproducem 
şirurile de mai la vale.
Au amuţit sunetele serbărilor cu cari scriitorii şi artiştii maghiari au fost întâmpinaţi în călătoria lor prin Ungaria de sud; au 
amuţit discursurile patriotice cari s-au preschimbat în curs de-o săptămână şi mai bine între voioşii călători şi ospitalierii lor amici 
din deosebite locuri şi, după sărbători de entuziasm naţional, se-ntoarce ziua de lucru cu privirea ei sobră şi cu datoriile ei prozaice. 
Acesta ni se pare momentul cel mai potrivit pentru a preţui fără amăgire de sine însămnătatea serbării şi a trage bilanţul bucuriei de 
înfrăţire care-a unit, de mult timp pentru întâia oară, pe maghiari, pe sârbi şi pe români.
Cine se poate îndoi de însemnătatea faptului când naţiuni cari stau departe una de alta, ba de multe ori cu animozitate , îşi întind 
de buna lor voie mâna şi cine e orb de-a nu vedea geniul înalt al umanităţii în încercările de-a se apropia a unor popoare deosebite 
prin origine şi religiune ? Legăturile de simpatie cari UNESC un popor cu celălalt sunt dintre fenomenele cele mai frumoase ale 
timpului nostru, fenomene ce durează poduri peste multe prăpăstii ce s' adâncea de mult între popor şi popor. Dar am comite o 
greşeală dacă, din punctul de vedere al relaţiunilor internaţionale, am atribui un caracter mai mult decât modest acestor apropieri 
sociale dintre două naţiuni. Evenimentele celor din urmă doi  lustri  au fost îndestul de învederate pentru a ne inspira o doză de 
scepticism în privirea aceasta. Eram în mijlocul unui flux naţional de entuziasm pentru cauza turcească: tinerii noştri fură sărbătoriţi 
în Stambul ca crainicii unei alianţe, ca din basm, între Semilună şi Crucea apostolică şi intrarea triumfală a softalelor în capitala 
noastră e încă vie în memoria tuturor. Nu mai cercetăm cu ocazia aceasta ce parte aveau simpatiile spontanee, ura comună contra 
ruşilor şi agitaţiile abile în acea demonstraţie, unică în felul ei; constatăm numai că toată bucuria entuziastă au cântărit cât fulgii în 
cumpăna politicei noastre esterioare, că, cu toate aceste, am intrat în Bosnia şi că maghiari au fost aciia cari au fost ucişi de osmani, 
din dosurile de la Maglai . Numai comunitatea de interese leagă în mod durabil popoare şi state şi, dacă nu ne va succede de-a atrage 
Serbia şi România în sfera intereselor noastre şi a aduce pe aceste două regate ale Peninsulei Balcanice la convingerea că interesele 
lor nu colidează cu ale  monarhiei austro-ungare, atunci vizita făcută de voiajorii noştri la Belgrad şi Severin nu are mai multă 
însămnătate decât aceea pe care opinia democratică o dă schimbului de politeţe diplomatice. Ne 'ndoim cumcă partidele estreme din 
România şi din Serbia, numai de dragul ochilor noştri frumoşi ori a vorbelor noastre frumoase, se vor simţi înclinate a renunţa la acele 
aspiraţiuni cari, în Belgrad, au de ţintă formarea unui mare regat sârbesc, în Bucureşti formarea unui mare regat dacic. Ei însă îşi vor  
năduşi aspiraţiunile dacă ne vor şti pe de-o parte îndestul de tari pentru a putea respinge verde orice pretenţiuni neîndreptăţite şi 
când, pe de altă parte, vor recunoaşte în noi o mare putere, care e dispusă de-a nu-şi urmări interesele în socoteala condiţiilor de  
existenţă a vecinilor mai slabi.
E aşadar afacerea serviciului nostru de esterne de-a da o sancţiune proprie politică relaţiunilor de bună vecinătate cari s-ar fi  
născut prin această vizită, presupunând, se 'nţelege , că vecinii noştri doresc tot atât de mult să trăiască în pace şi amiciţie ca şi noi.
O mai mare însemnătate [î]i atribuim însă părţii aceleia a călătoriei scriitorilor şi artiştilor noştri care i-a dus prin regiuni cu 
populaţiune amestecată. Căci prin comunicaţia dintre naţiunea dominantă  şi celelalte naţionalităţi, cari au o atitudine atât de 
îndărătnică şi de puţin amicală faţă cu ideea maghiară de stat, apropiarea socială este cel dentăi şi cel mai hotărâtor pas cătră o mai  
intimă unire politică. A se cunoaşte întreolaltă însemnează a se înţelege şi cunoştinţa reciprocă şi intimă pare cea mai proprie pentru a 
face să dispară prejudiţii şi pentru a şterge antipatii cari, în cea mai mare parte, sunt opera odioasă a unor instigatori egoişti. Şi de-
aceea aşteptăm mult de la asemenea încercări de apropiare, cari vor lipi într-o intimă înfrăţire rasele deosebite de sub coroana Sf.  
Ştefan. Călătoria voiajorilor noştri atinse în mai multe puncte regiuni cari nu demult au fost incorporate în constituţia statului nostru, 
de unde până acum stătuseră sub un strict regim militar care nu era chemat a nutri simpatii pentru ideea de stat maghiară. A face 
regiunile  aceste  primitoare  pentru  semănătura  patriotismului  maghiar,  a  câştiga  în  aceste  regiuni  pentru  ideea  naţională 
preponderanţa asupra ideei naţionalilăţilor , a pune în circulaţie sângele patriotic între inima ţării şi membrele depărtate până acum, 
iată marea şi frumoasa ţintă care-a putut fi favorizată pe calea care-a luat-o Societatea scriitorilor şi artiştilor maghiari. Poate că fără 
nici o intenţie espresă scriitorii şi artiştii maghiari au recurs de la naţionalităţile rău informate la naţionalităţile ce sunt a se informa 
mai bine. Compatrioţii noştri de altă limbă se vor convinge în curând că e onorabil şi cu totul demn de-a se alipi de-o naţiune, care, nu 
numai pe terenul politicei şi a puterii politice, dar şi pe acela al ştiinţei şi al tuturor ramurilor artei, are rolul conducător în ţară şi că  
egemonia naţiunii dominante nu este numai politică şi istorică, ci e îndreptăţită şi prin cultura ei precumpănitoare (?)
Dar şi la naţionalităţile noastre propaganda socială nu poate face totul, mai cu seamă nu la acele cari se află de puţin timp în  
posesiunea deplină a drepturilor constituţionale şi cari n-au încă o idee exactă despre valoarea ce-o are cetăţenia maghiară. În 
comitatele ce s-au ţinut de graniţa militară lipseşte factorul însemnat vulgar care, în alte comitate, cu limbi amestecate, e purtătoarea  
nestrămutată a ideei naţionale. Ar fi afacerea administraţiei ungare din nou introduse de-a face, prin activitate spornică şi  
dezinteresată, ca nouăle relaţiuni să devie preţioase şi plăcute oamenilor, de-a le arăta că soarele Constituţiei, care le luminează şi 
lor, nu este numai o iluzie, ci un astru ceresc care priieşte terenului întreg al activităţii civile. Tocmai în aceste comitate cată a se  
dezrădăcina arborul veninos al corupţiunii, căci ar fi a lucra în folosul adversarilor noştri daca comparaţia dintre regimul de mai 
nainte şi cel actual ar ieşi în defavorul nostru.
Societatea scriitorilor maghiari poate arăta la Dunărea de Jos, în regiunea Timişului şi a Cernei , cât de sus am ajuns pe scara 
culturii; dar numai o bună administraţie poate dovedi că merităm rolul de conducători pentru că ştim a guverna mai bine.
[23 iulie 1882]
 
[„ŞCOALELE NOASTRE SUNT RELE ...”]
 
Şcoalele noastre sunt rele — iată o temă adeseori repetată de ziare politice şi literare; cu toate acestea puţini au aflat cauzele adevărate ale 
decadenţei învăţământului nostru public si cei mai mulţi sunt predispuşi a atribui starea de lucruri unor cauze imaginare sau cel mult unor 
fenomene cari nu sunt ele înşile decât urmarea unei cauze generale şi mai adânci.
Şi ,,Românul" constată că şcoalele noastre
 
sunt încă departe de a răspunde la cerinţele unui stat care voieşte a fi şi trebuie să devie un focar de civilizaţiune şi de progres în Oriinte .
 
Cauzele, după ziarul oficios, sunt a se căuta în organizaţiunea generală a învăţământului. Mulţi profesori se dedau la diferite ocupaţiuni 
incompatibile cu exercitarea  apostolatului  lor; dar şi acest rău e rezultatul unui viciu de organizaţiune. Trebuie să facem ca existenţa 
profesorului ş-a familiei lui să fie asigurată în limitele unui trai modest dar îndestulător, pentru a-i permite să nu caute alte mijloace de vieţuire. 
„Românul" nu cere abnegaţiune de la profesori; căci nu se poate cere de la cetăţean în orice profesiune decât îndeplinirea datoriei lui în 
schimbul unui echivalent moral şi material în raport cu munca sa. Foaia oficioasă cere dar sporirea lefilor şi reînfiinţarea... răposatei Eforii a 
şcoalelor.
Ia să 'ntoarcem odată chestiunea cum stă în adevăr.
Pentru a fi profesor de gimnaziu ori de liceu se cer studii academice — cel puţin acum; deci 18—20 de ani de învăţătură continuă. E în 
adevăr singura ramură a serviciului public unde, în schimbul unei retribuţiuni neînsemnate, a unui echivalent material mic, se cer garanţii de 
capacitate.
Acest lucru e nemaiauzit şi foarte nedrept într-o ţară în care asemenea garanţii nu se mai cer de la nimenea şi nicăiri. Căci ce se cere 
bunăoară pentru a fi redactor al „Românului"? Patru clase primare, plus un curs de violoncel. Care e echivalentul material al acestei mari 
capacităţi? Deputăţie, delegaţiune pentru a răscumpăra valori de un sfert de miliard, directorat de bancă — milioane. Va să zică pentru a 
îmbuzunări un echivalent material de milioane nu se cer în România decât patru clase primare, violoncel — şi negustorie de vorbe. Dac - am 
întreba ce se cere pentru a fi director la Ministerul de Interne ne-am aduce numaidecât aminte de omul care a ocupat acest post cu oarecare 
virtuozitate, de mucenicul Simeon. Ce s-a cerut de la el? Patru clase primare şi poate meritul de-a fi bulgar. Care e echivalentul material al 
colosalei munce de-a fi pătruns misterele abecedarului şi a celor patru operaţii? Mii de galbeni, mobilier din Paris etc. etc.
Cum? Pentru un echivalent de 300 de franci profesorul să fie obligat a şti atât de mult şi a munci atât de mult şi celălalt , pentru mii de 
franci, să nu fie obligat a şti nimic? Ce se cere la noi pentru a fi general, locotenent - colonel , adiutant regal? Patru clase primare — întrebând 
pe generalul de la Bacău — plus poate o teşcherea de drept de prin Italia, plus unul sau două acte de înaltă trădare. Care e echivalentul material 
al feloniei şi trădării? Lefuri de mii de franci.
Teoria echivalenţilor este, onorabili confraţi, împumutată din ştiinţele exacte. În aceste ştiinţi nu se 'ncap mofturi şi negustorie de vorbe. 
Când lipsă de ştiinţă, cursuri de violoncel, tâlharii, cumul, malonestitate sunt titluri pentru mari, pentru milionare echivalente materiale, nu i se 
poate cere profesorului de-a fi altfel decât toată lumea, de-a nu vâna câştiguri ilegitime într-o ţară în care toţi le vânează, de-a nu căuta bun trai 
şi avere fără muncă ca toţi ceilalţi.
Cauza decadenţei şcoalelor e dar declasarea generală care se răsfrânge asupra corpului profesoral ca asupra ţării întregi. Răul trebuie 
scos din rădăcină; trebuie ca fiecăruia, fie director de bancă, fie amploiat la Regie, la Domenii, la drumul de fier, să i se ceară în schimbul 
echivalentului material probe că posedă un capital intelectual de resort, probe că a 'nvăţat carte, că pricepe treaba la care e pus. Dar când măsura 
generală de cultură ce li se cere Mihăleştilor, Costineştilor şi Caradalelor sunt patru clase primare, iar echivalentul material, plătit din munca 
altora în schimbul acelei preţioase culturi, se suie la milioane, nu se poate pretinde nici de la profesori să fie altfel decum sunt, să nu fie gonitori 
de funcţii ca toţi, cumularzi ca toţi, şi să lege de gard o carte care-n România nu-ţi ajută nimic daca n-ai doza necesară de viclenie pentru a te 
'ntrece cu semistrăinii la pescuit în apă turbure.
Mai mult; pentru ca asemănarea să fie şi mai mare, căci natura e unitară în fenomenul ei, observăm că, precum sustractorii şi trădătorii 
ajung departe în celelalte ramuri, tot astfel în sfera instrucţiunii, corelatul hoţilor materiali , hoţii intelectuali, plagiatorii cumulează ei cele mai 
multe funcţii, trec ei cei mai învăţaţi oameni, sunt ei cei mai influenţi profesori. Ei, iată ce va să zică consecuenţă şi artă de-a trăi. Această artă 
consistă din timpii cei mai vechi încă în a te adapta cu mediul social în care trăieşti. Când nu se mai află oameni oneşti în ţară, cum zice d. 
Dumitru Brătianu, nu e nebun acela care, în ciuda lumii şi pentru ca să râză toţi de el, încearcă a fi onest? Când cu patru clase primare şi 
violoncel ajungi prim redactor , deputat, director de bancă, răscumpărător de drum de fier, milionar — apoi nu e nebun acela care 'nvaţă însuşi 
şi 'nvaţă şi pe alţii, pentru ce? Pentru 200—300 de franci pe lună?
Nu, să fim drepţi. Ceea ce nu se cere de la nimeni nu se ceară nici de la profesori. Şi ei sunt oameni ca toţi oamenii; când unul plagiază 
nu face decât să urmeze exemplul ministrului său; când e neglijent urmează pe cei mai iluştri dintre concetăţenii săi, c-un cuvânt ei sunt ca
toţi şi toţi sunt ca dânşii. Daca există escepţii lucrul să nu ne mire. E câte unul care a prins dragoste de ştiinţa lui, care, în sfera ei senină, găseşte 
un adevărat liman de scapare din putrezirea şi mizeria ce-l înconjură; pentru care iubirea adevărului pentru el însuşi e un echivalent moral 
suficient al muncii lui.
Dar... ,,Românul" singur o zice... „asta nu se poate cere". Asta e. . . virtutea sufletelor alese, pe care le salutăm cu respect şi... atâta tot. 
Directori de bancă, răscumpărători de drum de fier, deputaţi, miniştri nu vom face din ei. Îi salutăm cu respect, pe cât ne stau în faţă, iar când ne 
'ntorc spatele, le dăm cu tifla: Amŕ !
[24 iulie 1882]
 
[„ÎN URMA DEZMINŢIRII...”]
 
În urma dezminţirii pe care foile noastre oficioase au dat-o ştirii despre dizolvarea Adunărilor, ,,Gazeta generală" din Augsburg 
primeşte din Bucureşti următoarea corespondenţă în privirea aceasta:
 
Afară de diverginţele de opinii mai vechi dintre cei doi conducători ai liberalilor naţionali, par a exista diferenţe însemnate între 
Rosetti şi I. Brătianu şi în privirea dizolvării Parlamentului pe care-o plănuieşte ministrul prezident. Numai astfel ne putem esplica  
cum ,,Românul" lui C.A. Rosetti, în acord cu informaţiunea mea, spune că regularea  titulaturii  nu e un cuvânt îndeajuns pentru 
convocarea unei Constituante , afirmând afară de asta că, în privirea cestiunii Dunării şi a atitudinii României faţă cu propunerea 
Barrere, nu există între guvern şi majoritatea parlamentară o divergenţă de opinii atât de mare încât să se poată deduce din ea  
necesitatea dizolvării Parlamentului. Îndealmintrelea ,,Românul" evită cu precauţiune de-a da o dezminţire formală ştirii ce-am adus-o 
eu că în septemvrie se vor dizolva Camerele pentru a câştiga ocazia de-a convoca numaidecât o Constituantă, o ştire pe care-a 
confirmat-o  atât corespondentul oficios al lui Ioan Brătianu, care informează pe ,,Noua presă liberă", cât şi corespondentul 
,,Independenţei belgice" care, după toată aparenţa, se inspiră asemenea din sorginţi oficioase. Asemenea se lasă cu totul nerelevat 
faptul că discordia internă în tabăra liberalilor naţionali şi prestigiul moral în decadenţă a actualei majorităţi parlamentare nu-i 
permit unui bărbat de dezinteresarea patriotică a lui Ioan Brătianu decât alegerea între retragerea sa şi o regenerare fundamentală a 
majorităţii parlamentare. Dar fie cum o fi — destul că ,,Românul" nu întâmpină cu simpatie intenţiunea Brătianului de-a trimite la 
primblare actualele Corpuri legislative înainte de espirarea mandatului lor. Şi mai puţin o mistuie aceasta ,,Telegraful", care, pentru 
relele cele mai strigătoare din viaţa publică, află pururea o scuză, numai daca sunt acoperite de bandiera liberală - naţională . Pentru 
opiniile acestei foi, pretinse liberale, care-şi nutreşte existenţa într-un mod sărăcăcios din beneficiile ce i se avizează de către partidul 
dominant, e caracteristică furia comică în care-a căzut prin articolul strict obiectiv al corespondentului d-voastră asupra progreselor 
ruseşti la Dunărea de Jos. E adevărat că acest articol a fost reprodus de-o parte a presei române: dar asta desigur nu e un motiv de a  
cere ca corespondentul ,,Gazetei generale" să fie lovit peste mâni pentru descoperirea a o seamă de adevăruri fără îndoială neplăcute 
gloatei  poftitoare de pradă a partidului dominant. Recunoaşterea pe care corespondentul, în relaţiile sale anterioare, a făcut-o 
meritelor netăgăduite ale sistemului liberal pentru ridicarea prestigiului României faţă cu străinătatea era plăcută negreşit: dar îndată 
ce acel corespondent aduce vorba asupra stării deplorabile dinlăuntrul partidului, care face cu neputinţă o consolidare a stărilor de 
lucruri dinlăuntru în România, atunci, cu tot radicalismul , am fi mulţumiţi daca incomodul observator imparţial s-ar da afară din 
ţară, prin întrebuinţare de mijloace silnice ale poliţiei ! Esplicabilă, deşi nu de scuzat, e această procedare numai prin faptul că orice 
reorganizare serioasă  de  partid  s-ar îndrepta  mai  cu  seamă în  contra  trântorilor  liberalismului naţional cari,  asemenea ,, 
Telegrafului", consideră statul ca pe-o vacă bună de muls, la dispoziţia necondiţionată a partidului dominant. Până şi ,,Naţiunea", 
foaie ce apare sub patronatul lui Dimitrie Brătianu, fratele ministrului prezident, spune că vânătoarea după portofolii ministeriale şi 
după funcţii administrative face cu neputinţă consolidarea stărilor de lucruri dinlăuntrul României şi pune în neorânduială aparatul 
administrativ. Oricât de aspre ar fi cuvintele pe cari ,,Binele public", organul marilor proprietari liberali independenţi, le aruncă în 
faţa naţionalilor liberali, totuşi e exact că mulţi dintre partizanii actualei majorităţi parlamentare, cari, acum şase ani, n-aveau ce 
mânca şi trebuiau să-şi cârpească singuri pantalonii, au devenit milionari prin esploatarea speculativă, a situaţiunii politice şi în 
socoteala contribuabililor. N-avem a ne mira de asemenea, metamorfoze financiare într-o ţară unde esploatarea influenţei politice în 
favorul întreprinderilor se face într-un mod atât de dezgheţat ca-n România. Dar ar trebui să fie cineva orb daca ar ignora efectele  
triste pe cari le exercită asupra viitorului situaţiei economice şi financiare a asemenea manieră de - a - şi fructifica profesiunea sa 
politică de credinţă.
Deja azi, în urma supraspeculaţiei , din care trag foloase materiale numai câţiva faiseurs şi întreprinzători, se simte o mare lipsă 
de bani. O criza care ar fi păgubit pe mulţi ani înainte bunăstarea României ar fi fost inevitabilă daca recolta bună a anului acestuia 
n-ar fi preîntâmpinat ameninţătoarea catastrofă. E posibil ca această întâmplare fericită să mai ţie câtva timp deasupra apei acest 
sistem de  esploatare speculativă. Dar mult timp nu poate ţinea căci, cu toate perspectivele bune de recoltă, bursa de Bucureşti nu  
poate realiza nici cele mai mici avansuri asupra hârtiilor indigene, o împrejurare al cărei înţeles o pricepe aşa de bine toată lumea, 
încât comentariile ni se par de prisos.
[25 iulie 1882]
[„NU SE POATE RIDICA MOVILĂ...”]
 
Nu se poate ridica movilă fără ca alături să [nu] se facă groapă; nu putem spune un adevăr fără ca ,,Românul" să nu producă o 
platitudine .
Espusesem în unul din numerile trecute un adevăr din cele mai elementare: ca cheltuielile de transport, transmisiune şi repartiţie ale 
productelor scad valoarea acestora, că această scădere se  traduce 'n  pagubă pentru cei doi membri de căpetenie ai tranzacţiei economice, 
producătorul şi consumatorul, că în fine, cu cât aceste cheltuieli mijlocitoare se suprimă, cu atât folosul amânduror părţilor e mai mare.
Nimeni în lume nu se plânge că are prea mult grâu, lână sau bumbac. Fiecine se bucură să aibă cât de mult. Daca transportul ar produce,  
ar trebui ca omul să se bucure cu atât mai mult cu cât productele sale vor fi transportate mai departe şi mai mult. Dar tocmai contrariul e 
adevărat. Cu cât piaţa e mai aproape şi transportul mai puţin costisitor cu atât ne bucurăm; cu cât necesitatea de-a face transporturi e mai mare 
cu atât valoarea productului se absoarbe de cătră cheltuielele de schimbare de loc, cu atât păgubim .
A-[ n]mulţi grâu, bani, lână ne bucură, căci e o înmulţire a averii, a înmulţi transport se consideră ca o pagubă, şi ceea ce transportul 
consumă e pierdut.
Daca transportul e o producţie, atunci cată să constituie o îmbunătăţire a obiectului; cu cât mai mare şi mai multă îmbunătăţire cu atât 
mai mare valoarea. Dar aici e invederat contrariul: cu cât mai mare şi mai mult transport cu atât mai depreciat obiectul. În orice caz ciudat soi de 
producţiune cată să fie acesta. La toate celelalte producţiuni, cu cât sunt mai copioase , cu atât mai bine: la transport cu cât e mai puţin necesar, 
mai mic, mai suprimat prin schimb direct, cu atât mai bine. Cu cât mai multe chile produci e şi folosul mai mare, cu cât mai numeroşi sunt 
chilometrii de-a lungul cărora cată să le transporţi cu atât paguba e mai însemnată.
Cu toate acestea ,,Românul" susţine că transportul produce.
Cu tonul lui  fastidios  ne spune că aceste idei sunt ale fiziocraţilor şi am rămas foarte îndărăt cu vederile economice.  Valoarea 
transportului este foarte mare pentru producere. În secolul trecut chila mare se vindea cu 5 lei vechi şi azi se vinde cu 100 lei noi, şi aceasta se 
datoreşte valorii transportului .
Iată ceea ce va să zică să nu ştie cineva ce vorbeşte.
Valoarea transportului  a scăzut şi tocmai de aceea grâul s-a  urcat. Prin  suprimare  de cheltuieli de transport şi mijlocire s-a urcat 
produsul, încât exemplul „Românului", departe de-a fi o tăgăduire , e o confirmare a teoriei noastre, şi cei ce-l dau ajung a proba contrariul de 
ceea ce voiau să ne probeze.
Căci să ne 'nchipuim bunăoară că în secolul trecut cineva ar fi avut fantazia să trimiţă 50 de chile la Paris cu carul cu boi. Deja după o 
mie de kilometri de cale valoarea transportului ar fi fost mai mare decât a grâului; la Paris în fine s-ar fi vândut c-o pagubă enormă, căci 
valoarea mutării din loc în loc ar fi fost de zeci de ori mai mare decât aceea a produsului transportat.
Se face însă drum de fier.
Ce se operează prin el decât suprimarea unei lungi serii de cheltuieli de transport printr-o maşină făcută cu scopul anume de a le reduce?
Dar cu  toate că seria e redusă, încât producţiunea de grâu a devenit mai rentabilă decât în secolul trecut, totuşi cheltuielele nu sunt 
deloc atât de mici precum ar vrea să ne facă să credem ,,Românul".
În ce chip primitiv voieşte să-şi inducă cititorii în eroare când încearcă a-i convinge că cheltuiala de transport a grânelor e reprezentată 
numai prin taxa ce-o plătesc după tarifă?
Dar oare ceea ce li se dă ca înlesnire de transport nu li se ia, în calitate de contribuabili, pentru plata  anuităţilor  datoriei publice 
exorbitante pe care-o reprezintă căile noastre ferate? Oare aceste anuităţi corespunzătoare c-un capital de sute de milioane nu sunt cheltuieli de 
transport? Fără nici o îndoială.
Nu credem că ieftinătatea aparentă a tarifului să înşele pe cineva asupra faptului că ceea ce economisează ici i se ia dincolo sub forma 
de dare indirectă sau  directă menită a acoperi anuitatea. Şi aceste dări se iau — se 'nţelege — de la cel ce n-are nimic de transportat, pentru a se 
iefteni transportul celui ce are ce trimite în străinătate, precum ţăranul din Vrancea plăteşte anuităţi pentru ca redactorii ,,Românului" şi ai 
„Telegrafului" să se poată preumbla gratis pe la băi .
Dar, pe lângă aceste cheltuieli, combinarea înlesnirilor de transport cu regimul liberului schimb produce pierderi de-o însemnătate şi 
mai mare.
Daca înlesnirile de transport favorizează pân-la un punct oarecare esportul, ele favorizează şi mai mult importul: dovadă balanţa noastră 
comercială.
E drept că pentru ţări industriale balanţa comercială nu are însemnătate. A introduce lână brută de-o sută de franci şi a esporta lână 
fabricată numai de 50 însemnează că cea mai mare [parte] a materiei introduse au fost fabricată pentru necesităţile dinlăuntru, că, prin fabricare 
, ea a primit o valoare încincită sau înzecită, că cu atât s-au sporit înlăuntru avuţia publică şi că numai un prisos netrebuitor se esportează .
În ţara agricolă se introduc însă fabricate şi se esportă din ea materii brute. Aci lucrul stă cu totul altfel. Locuitorul Indiei orientale vinde 
bumbacul brut cu 35 bani funtul , din cari guvernul ia jumătate sub formă de bir, cămătarul altă jumătate şi când, după ani de zile, acelaşi 
bumbac se-ntoarce în formă de materie ţesută, el plăteşte 120, 150, 200 de bani funtul , adică de 10, de 20 de ori atâta cât primise el însuşi 
pentru acelaşi bumbac. Ce se face toată diferenţa aceasta şi cine-o înghite? Ea se absoarbe pe drumul de la locul pe care bumbacul se produce 
până la coliba, în acelaşi câmp, în care locuiesc cei ce au să-l poarte. Dar ce ocol a făcut? Din fundul Indiei la Bombay şi Calcutta , de-acolo la 
Manchester şi 'ndărăt . Ocolul lumii, pentru a ajunge de la câmpul muncitorului pân-la coliba lui.
Tot acest lucru se 'ntâmplă cu lâna pe care-o plătim înzecit când se 'ntoarce 'ndărăt sub forma de postav.
O mică parte din această plată o ia producătorul lânii , una mică ţesătorul de postav — diferenţa o înghite transportul şi transmisiunile .
Daca deci am calcula diferenţa între preţul articolului brut ce-l esportăm şi preţul lui când ni se-ntoarce sub formă de fabricat ar rezulta 
sume de milioane, din care cel puţin 90 la sută s-ar dovedi c-au fost consumate de transport.
Unde mai punem că înlesnirea de a introduce articole străine de lux naşte într-o societate primitivă cum e a noastră pofte şi trebuinţe cu 
totul disproporţionate cu puterea ei [de] producere şi că, atunci când această din urmă nu ajunge pentru a acoperi trebuinţele nouă, se atacă 
capitalul strămoşesc, trec moşiile în mâna străinilor sau se încarcă cu sarcini ipotecare, scăzându-se astfel însuşi capitalul fix al poporului.
Dacă însă produsele importate sunt în stare a altera atât de mult gusturile şi trebuinţele oamenilor încât toţi acei industriaşi cari le 
satisfăceau în trecut să nu mai fie în stare a concura cu marfa străină, să nu aibă timpul necesar a se deprinde cu satisfacerea nouălor trebuinţe şi 
să fie reduşi a nu mai avea de lucru — atunci serii întregi de industriaşi cu meserii anticuate ajung la sărăcie şi sarcina socială de-a suporta clase 
devenite fără vina lor improductive se numără asemenea între pagube. Nu mai vorbim de inepţia intelectuală şi economică în care lipsa de 
muncă şi de varietate de ocupaţii aruncă pe-un popor şi care e desigur o pagubă atât de mare încât nu se află echivalent bănesc care s-o 
reprezinte.
Deci toate întâmpinările ni se par zadarnice. Pentru o ţară agricolă cheltuielele de transport rămân darea cea mai oneroasă şi au efectul 
de-a secătui din ce-n ce productivitatea brazdei, a reduce pe om la rolul de salahor agricol, a înmulţi castele improductive, a spori trebuinţele în 
disproporţie cu puterea de producere, a răspândi inepţia economică şi intelectuală, a mări sărăcia şi corupţiunea.
Înfiinţarea treptată a industriei suprimă de sine cheltuielile de transport sau le reduce la puţin. Industria dă totodată ocazia fiecărui 
individ de-a se aplica în ramura ce convine aptitudinilor lui, de-a se specializa , de-a deveni un caracter şi un talent. Braţul care munceşte nu dă 
timp capului să gândească la nimicuri. Munca moralizează  ; şi daca există atâta imoralitate, atâta cinism, atâta malonestitate în societatea 
noastră, cauza e în mare parte lipsa de ocupaţie, lipsa de muncă veritabilă.
E pură naivitate din partea ,,Românului" de - a - şi închipui că nouă ne sunt necunoscute definiţiunile ce le copiază dumnealor din 
Dunoyer sau J. B. Say.
Dacă restrângem înţelesul acelor definiţiuni e pentru că nu ne prezintă cuvinte suficiente spre a esplica o sumă de fenomene economice.
Fără îndoială şi atunci când nu existau drumuri de fier definiţiunea că negoţul ridică valoarea unui produs prin transportul dintr-un loc 
într-altul era aceeaşi.
Existau şi atunci negustori şi transportori şi cu toate acestea grâul era tot 5 lei vechi chila.
Nu transportul ca atare, nici mijlocirea ca atare au produs urcarea, ci o putere mecanică supusă intenţiilor omului care înlesneşte 
comunicaţia. Scânteia electrică nu face negoţ, dar prin reacţiuni operate de un acid asupra unui metal, deci prin o schimbare de formă, înlesneşte 
comunicaţia. Prin apropierea consumatorului de producător, prin contactul lor direct în aceeaşi piaţă se 'nţelege că comunicaţia între ei e mai 
înlesnită şi se suprimă aproape toţi termenii de mijlocire. Lucrul ni se pare îndestul de clar pentru a justifica critica ce-o facem definiţiei vulgare 
a productivităţii actelor de mijlocire.
[27 iulie 1882]
[„DE MAI MULT TIMP...”]
 
De mai mult timp se vorbeşte că neînţelegeri ar fi subsistând între şefii de căpetenie ai partidului roşu, d-nii I. Brătianu şi C. A. Rosetti. 
Ce caracter or fi având însă neînţelegerile n-a putut spune nimeni într-un mod pozitiv. D. Brătianu, întorcându-se alaltăieri în capitală, a făcut o 
lungă vizită amicului său politic din Strada Doamnei, încât relaţiile dintre dioscurii politici nu par a avea caracterul atât de acut cum se înfăţişa 
imaginaţiei  cuprinse de panică a partidului. Căci nu mai e nici o îndoială că o neînţelegere serioasă între aceşti doi oameni ar însemna 
dizolvarea partidului roşu, precum încetarea din viaţă a unuia dintre ei sau a amândurora ar coincide cu înlăturarea definitivă din viaţa publică a 
tuturor elementelor din care partidul demagogic se compune.
De la 1866 până azi se manifestă existenţa unei generaţii nouă, care-a învăţat incomparabil mai mult decât cea veche şi pentru care 
existenţa acelei adunături ignorante şi străine ce guvernează ţara e un adevărat scandal.
E aproape de neînţeles cum într-o ţară în care există în realitate şi cultură adevărată, deşi într-o măsură mult mai mică, unde există o 
sumă de capete de-o inteligenţă luminată şi solid disciplinate , tocmai acestea să fie aproape cu totul înlăturate din avanscena vieţii publice, 
pentru ca pe ea să se desfăşure comedia bizară a unui guvern şi a unui partid dominant ai cărui membri în genere abia ştiu scrie şi citi. E curios a 
vedea directori de bancă cari n-au decât abecedarul şi cari, prin ignoranţa lor în materie de finanţe, au prefăcut acest institut de-o înaltă 
însemnătate pentru creditul şi munca naţională într-un institut de joc de bursă şi de speculaţiune. E curios asemenea a vedea administrându-se 
domeniile , al căror capital fix reprezintă miliarde, de oameni cari n-au nici cunoştinţe agricole, nici altfel de cunoştinţe tecnice şi cari, după un 
tipic cenuşăresc cu totul netrebnic, dirijează în acelaşi mod primitiv de acum 250 de ani esploatarea unor averi imense. Daca acestea s-ar fi 
esploatat în mod raţional, demult ar fi servit de model ţării întregi, ar fi ridicat nivelul intelectual al  cultivatorilor  , s-ar fi  regenerat  şi 
îmbunătăţit rasa vitelor de muncă, s-ar fi ajuns la eliberarea claselor muncitoare de sub robia sistemului învechit şi greu de cultură.
E curios asemenea a vedea pe-un plagiator de-o rară şi demult dovedită ignoranţă administrând instrucţiunea şi biserica naţională. De 
aci se văzu bunăoară trimiţându-se un Pantazi Ghica, acea chintesenţă de crapulozitate şi de neştiinţă, să viziteze mănăstirile pentru a face dări 
de seamă asupra istoriei şi asupra valorii arhitectonice a monumentelor şi cu aceasta s-a început misiunile ştiinţifice şi literare, continuate de d-
alde Fundescu, Macedonski, Pătărlăgeanu ş.a. Se pare deci că ministrul acesta al imoralităţii publice a însărcinat anume tot ce era mai ignorant 
şi mai pornograf în ţară cu cercetarea monumentelor bisericeşti, cu vizitarea congreselor literare şi institutelor şcolare.
E învederat că asemenea lucruri ar fi absolut cu neputinţă din momentul în care partidul roşu, sprijinul de căpetenie al neştiinţei şi 
imoralităţii, s-ar dizolva; precum e pe de altă parte învederat că această disoluţiune s-ar fi întâmplat demult daca între capii acestui partid n-ar fi 
existat această lungă solidaritate, sau mai bine zis lungă complicitate.
Din momentul în care s' auzise că această complicitate va înceta panica intrase între roşii, deşi fără cuvânt precum se vede. E mai 
probabil că pretinsele neînţelegeri nu sunt decât un mijloc pentru a abate atenţia publică de la turpitudinile partidului. Lucrurile au ajuns în 
adevăr atât de departe încât nimeni nu mai e 'n stare a le tăgădui. Îmbogăţirea speculanţilor intereselor publice, decorarea trădătorilor, trimiterea 
în misiuni ştiinţifice a unor ignoranţi cunoscuţi ca atari de toată lumea, corupţia adâncă a administraţiei, specula pretutindeni, munca şi adevărul 
nicăieri, toate aceste nu le mai tăgăduieşte nici d. Dumitru Brătianu, nici fratele său, ministrul - prezident , nici chiar d. C. A. Rosetti. Unul zice 
că ,,nu mai sunt oameni oneşti în ţară" şi-şi trimite partizanii la puşcărie şi carantină, altul că n-a venit încă vremea de-a se despărţi de hoţi, al 
treilea ameninţă pe cei rebeli cu descoperirea trecutului lor. A intrat neînţelegerea între complici şi învinovăţirile curg reciproc. E cu toate astea 
probabil ca discordia pretinsă între cei doi capi să nu fie decât un pretext pentru a le aduce aminte celorlalţi că din momentul în care nu vor mai 
fi uniţi la rele precum au fost în trecut ei trebuie să cază.
Astfel, pentru a amăgi nemulţumirea ţării, se prefac capii că s-au revoltat în contra corupţiei ciracilor lor politici, doar - doar ar putea să 
întâmpine discreditul în care au căzut cu toţi împreună. Această pretinsă discordie ar mai avea însă şi efectul de a reintroduce vechea 
complicitate solidară care unea în vremea lui Mazar Paşa pe toţi membrii societăţii de esploatare.
[28 iulie 1882]
[„O NEFĂŢARNICĂ PĂRERE DE RĂU...”]
 
O nefăţarnică părere de rău pătrunde presa europeană, chiar pe aceea a adversarilor Franţei, la priveliştea mizeriei parlamentare din acea 
veche şi vestită ţară. Din nenorocire Franţa e prada demagogiei. Nu e greu a descrie această stare de discompunere socială, care s-a repetat atât 
de des în istorie şi care s-a sfârşit aproape totdauna cu slăbirea continuă şi cu pieirea statului. Deja atitudinea cabinetului Freycinet, ezitaţiunile 
lui şi lipsa lui de voinţă energică şi colectivă era un semn că guvernul trăieşte de pe-o zi pe alta cu tranzacţiuni şi expediente, că trebuie să ţie 
pururea seamă de nemulţumirile şi ambiţiile fiecărui partizan al republicei şi că aceste nemulţumiri, opuse între ele şi eschizându-se una pe alta, 
se sumau orişicând în tendenţa negativă de-a răsturna guvernul. În fine, ca din senin, i se refuză cabinetului creditul cerut pentru o cooperare 
eventuală în Egipet, guvernul se retrage şi trecură zile până ce unii din membrii Parlamentului să poată fi mişcaţi a primi onoarea de-a dirige 
afacerile republicei.
E lesne de prevăzut că acest cabinet nu va avea o soartă mai bună decât cel ce l-a preces.
Nu trebuie să ne mai amăgim în privirea aceasta. Franţa nu mai are tradiţii, nu mai are simţ istoric. Activitatea politică, militară, 
diplomatică a unui popor se cristalizează împrejurul unor tradiţii statornice. Dacă ar urmări cineva istoria Germaniei, ar constata că deja din 
timpul războiului de 30 de ani, epoca celei mai mari şi mai complete disoluţiuni , se născuse mişcarea unionistă. Nu se poate escita într-un corp 
electricitate negativă fără ca la celalt capăt să se escite în acelaşi timp una pozitivă corespunzătoare: nu se poate ca discompunerea să se opereze 
fără ca paralel să nu fie începuturi de  recompunere  . Puţinii publicişti cari vedeau clar în haosul războiului de 30 de ani  prevedeau  că 
neînsemnatul marchionat  al Brandenburgului , cu spiritul său de ordine, de dreptate, de disciplină, va fi sâmburul împrejurul căruia se va 
coordona viitorul imperiu. În politica Austriei constatăm asemenea o strictă continuitate. Chiar în numele monarhiei (Împărăţie a Răsăritului) se 
adună ca-ntr-un monogram tendinţele şi tradiţia ei politică seculară. Spre răsărit a tins , spre răsărit tinde şi naţionalităţile ei sunt puncte de 
razim pentru a cuprinde alte fragmente de naţionalităţi. În Rusia vedem de la începuturi o tendenţă de cucerire spre fostul Imperiu bizantin: a 
pune crucea pe biserica Sf. Sofii e fantasma istorică pe care-o urmăreşte un popor de optzeci şi atâtea de milioane.
Ce tradiţii mai are Franţa? Şi cine le reprezintă?
Vedem aci apărând un nou cabinet, al cărui prezident e un fost corector de gazetă liberală, devenit director de Credit Mobiliar în Spania; 
apoi doi advocaţi, un doctor în medicină, nu profesor de liceu. Oameni inteligenţi fără îndoială, buni advocaţi, buni doftori , buni corectori de 
gazetă dar, desigur. .. răi muzicanţi.
Asemenea oameni par a avea un destin fatal: nu acela de-a rezuma în ei încrederea unei ţări, ci de-a escita invidia tuturor foştilor lor 
colegi, tuturor egalilor lor. Fiece medic, fiece advocat, fiece gazetar [î]şi zice în fundul inimei lui: De ce el şi nu eu? Iată un sentiment pe care 
nimeni nu l-ar concepe faţă c-un Bismarck, faţă c-un Moltke, faţă cu Gorciacof. Toţi aceşti oameni au trecut, au tradiţii. O ţară întreagă poate fi 
în contra opiniilor lor, dar va fi în contra cu oare-care sfială. Aceşti oameni au dovedit în curs de decenii că judecata lor era justă, că 
combinările lor erau roditoare. Iată o dovadă pe care ne-o datoresc toţi oamenii noi, toţi cei ce n-au un trecut public îndărătul lor. Orice ar face 
un asemenea homo novus fiecare zice: ceea ce face el aş fi putut face şi eu. Despreţuit înainte de-a apărea şi înainte de-a lucra, inspirând ură 
adversarilor, invidie amicilor politici, inspirând , prin neânsemnătatea lor, fiecăruia dreptul de a-i controla faptele şi de-a le critica, escitând prin 
energie indignarea adversarilor şi amicilor, prin modestie persiflajul şi ironia lor, ei sunt pururea între cele două stânci de cari Machiavelli 
sfătuieşte pe guvernanţi de-a se păzi: ură şi dispreţ.
Dar alte lucruri se vor descoperi încă în urma acestor guverne slabe şi neînsemnate. Se va constata bunăoară, precum ne previn unele 
foi, că starea financiară a Franţei e departe de-a fi înfloritoare, că bugetele au fost echilibrate în mod fictiv, ca prin neadevăr s-au mănţinut 
încrederea publicului.
Discreditul financiar unit cu cel politic e fără îndoială o stare de faliment, precum o şi numeşte ,,Le Temps".
Deja se simte în consiliile europene lipsa de influenţă a Franţei şi nu e foaie de orice nuanţă, fie republicană, fie monarhică, care să nu 
recunoască că niciodată ţara n-a fost politiceşte mai paralizată în afară decât în vremea de-acum.
Şi la noi starea de lucruri prezintă analogii, deşi, se 'nţelege , treapta noastră de cultură nu se poate compara cu cea franceză, încât ceea 
ce acolo e ridicol şi neînsemnat, la noi e grotesc şi scârbos. Şi la noi nulitate demagogică suplantează nulitatate ; dar ceea ce în Franţa e încă o 
comedie la noi e o farsă de paiaţe . Fiecare din paiaţele inculte, adeseori din natură stupide, râvneşte
la cârma statului, voieşte a fi ministru, director de serviciu, deputat, om mare, şi d. Brătianu are strania plăcere de-a permuta în diferite chipuri 
aceste figurine de patruzeci şi mai bine de ori în câţiva ani, lăsându-le să răsară pentr-un moment pe scenă şi reafundându-le în nimicnicia lor, 
spre marea veselie a publicului.
Şi la noi, sub aparenţa bugetelor echilibrate, se ascunde ruina financiară pe care moştenitorii acestui regim vor avea a o constata. Numai 
de la anul 1880 încoace s-au emis titluri nouă pentru 466 de milioane, o sumă în adevăr fabuloasă când se compară cu sărăcia generală a ţării, 
cu producţiunea ei unilaterală şi grea, espusă concurenţei americane şi ruseşti, ce lucrează în condiţii mult mai favorabile. Şi, daca acest guvern 
va mai dura, nu e îndoială că-n fiece an sarcinele publice se vor spori cu zeci şi cu sute de milioane, până ce nimeni nu va mai putea opri ruina, 
precum nimeni n-a putut-o opri în Egipet ori în Turcia.
[29 iulie 1882]
 
[,,ALEXANDRIA, POVESTEA...”]
 
Alexandria, povestea  despre viaţa şi  vitejiile  lui  Alexandru - împărat  , spune că  Nevtinav  al Egipetului n-avea  nevoie să se 
bată cu oştirile străine ce năvăleau asupra împărăţiei lui. El făcea o sumă de chipuri de ceară, sufla asupra lor c-o circulară ministerială şi 
numaidecât se topea oştirea persană a lui Darie . Se vede că o seamă din oamenii noştri de stat cred asemenea că cu vrăji, cu circulare frumoase 
vor descânta decăderea industriei de casă la români şi că de dragul spuselor dumnealor, războiul şi fusul, raghila şi depănătoarea se vor pune din 
nou în mişcare.
După o seamă de vorbe pornite de mai sus, vedem acum şi pe d. ministru al instrucţiunii adresându-se cătră învăţători. D-sa le aduce 
aminte că 'nainte războiul făcea toată îmbrăcămintea trebuitoare ţăranului, iar azi toată lumea poartă americă şi madipolon . D. ministru vrea să 
redeştepte în locuitori vechile lor deprinderi de a se îmbrăca româneşte cu produse de-ale industriei casnice; exemplul, cuvântul şi sfatul 
învăţătorilor or să  facă mare treabă în privirea asta.
Asta vrea să zică a bate apa-n piuă şi a aştepta să iasă unt.
Dar de când o industrie s-au născut prin sfaturi şi de când au dispărut prin vorbe?
Necesitatea a creat-o, necesitatea a stins-o . Grâul sămănat în zonele tropice nu produce spice. De ce? Pentru că-n acele locuri, nefiind 
iarnă, grâul se reproduce prin rădăcinile sale proprii, ca la noi o seamă de ierburi; fără sila climei el nu are necesitatea şi nu-şi ia osteneala de-a 
produce spice şi de a-şi granula fructul. În clima de mijloc, unde iarna-i nimiceşte rădăcinile, el produce seminţe silit de climă.
Tot astfel, când tot ce-i trebuie ţăranului se introduce din străinătate, fie chiar de o calitate proastă, dar ieftenă, el nu-şi ia osteneala de-a 
mai semăna in şi cânepă, de-a le supune variilor operaţiuni ale topirii , meliţării , curăţitului , torsului , adecă a întrebuinţa zile de muncă pentru 
a produce o substanţă textilă care-i vine mult mai ieftenă din străinătate. El nu mai simte necesitatea aceasta. Dar el pierde acele zile fără nici un 
folos? Le pierde în adevăr, dar nici un sfat nu-l poate face să judece faptele economice altfel decum le judecă orice om din lume. O ţesătură 
ieftenă reprezintă pentru el o economie de timp şi de muncă şi de aceea o cumpără, chiar daca el însuşi ar risipi, nefăcând nimic, timpul 
economizat. Sub regimul libertăţii comerţului omul numai munceşte decât ceea ce poate concura pe piaţa universului întreg şi de aceea această 
libertate însemnează ruină pentr-un popor rămas îndărăt.
Aşadar cum s-ar putea introduce industria de casă?
Prin circulare ministeriale, prin vrăji şi descântece? Niciodată.
Chiar la noi ţăranii cari se mai ocupă cu industria de casă sunt cei săraci, aceia cărora nu le e cu putinţă de-a cumpăra nici ţesătura 
ieftenă străină, ţăranii despre munte, cei cari mai simt această necesitate. Cei de la şes, a căror locuri sunt mai roditoare şi mai largi, cumpără 
industrie străină.
Mijlocul de a reintroduce industria de casă este deci: de a crea din nou necesitatea ei; de a o crea în mod artificial, prin introducerea de 
taxe mari asupra similarelor străine. La început fără îndoială produsele industriei de casă s-ar scumpi, dar cu cât, prin înlesnirea crescândă de-a 
le reproduce, ele s-ar înmulţi, s-ar şi iefteni totodată. E singurul chip de a încărca momentan prezentul pentru a descărca viitorul.
Ni-i teamă că aceste circulare vor avea un efect contrar până şi pentru, restul de industrie de casă pe care-l mai posedem . Daca prin 
aceste circulări şi prin iniţiativa mai înaltă se va reintroduce gustul portului naţional, fără a i se da condiţiile neapărate pentru producerea lui, 
industria străină va constata lesne curentul de modă creat în ţară şi ne va produce ea tot soiul de obiecte care să semene absolut cu cele făcute la 
munte, încât am avea în adevăr portul naţional, dar introdus din străinătate. Ni s-ar întâmpla în industrie ceea ce s-a 'ntâmplat cu nişte tragedii. 
Teatrul Naţional manifestând dorinţa de-a avea piese originale, cineva a îmbrăcat pe spanioli bulgăreşte şi toată lumea i-a luat drept produs 
dunărean. De dunărean nu mai au încotro.
Producţiunea naţională nu se poate nici mănţine, nici naşte chiar, fără măsuri protecţioniste. O dovadă despre asta ne-o dau toate statele. 
Anglia şi America, Franţa şi Germania, Rusia, Austria, toate au protejat industria lor pentru a o avea, l-au crescut pe copil cu cheltuială şi, după 
ce a devenit bărbat, i-a dat voie să se ia la trântă cu toată lumea. Şi copilul industriei naţionale trebuie crescut întâi, ferit de lupta cu industria 
barbată a străinătăţii şi abia când se va împuternici şi va ajunge egal în tărie [î]l putem lăsa să concureze sub regimul libertăţii comerţului.
Ne pare rău a constata acest diletantism curios, aceste bune intenţii lipsite de ştiinţă guvernând statul român. Poate că la urma urmelor 
nici bune intenţii nu sunt, ci un chip comun de - a - şi face popularitate, bătând în struna celor ce văd necesitatea unei industrii naţionale.
Cu vorbe însă nu s-a făcut de când lumea nimic decât negustorie de vorbe, nefolositoare nimărui, ci numai celui ce le debitează. E în 
adevăr o nenorocire pentru România de-a vedea cum convingerile altora, bazate pe ştiinţă şi pe cunoştinţă de cauză, sunt escamotate de şarlatani 
incapabili de-a le pricepe, numai pentru a goni popularitate. S-a vorbit de starea mizerabilă a ţăranului şi există în adevăr capete în ţară cari au 
combinat un sistem întreg de măsuri de reformă socială pentru a ridica nivelul economic şi cel intelectual al ţăranului. După ce noi înşine am 
lucrat ani întregi în această direcţie, vine un şarlatan de rând, d. C. A. Rosetti, şi se-ncearcă a realiza, prin circulare demagogice, lucruri pe cari 
nu e în stare nici a le pricepe. De ani întregi vorbim în contra sistemului de liber-schimb absolut, această cauză unică a decăderii industriei şi 
meseriilor, şi alţi şarlatani, neînţelegând nici cauzele, nici natura lucrului, se leagă de nişte simptome exterioare ale răului şi vor să le lecuiască 
prin cataplasme de circulare platonice.
Oameni pe cari nu-i durea nici capul de soarta ţăranului, de soarta meseriilor sau. a industriei, văzând că alţii se ocupă cu asemenea 
lucruri fără nici un folos personal oblicesc momentul în care ideile devin populare, le escamotează fără a le pricepe şi le esploatează în favorul 
lor. Am vorbit bunăoară de dreptatea sistemului dărilor directe.  Numaidecât ,,Românul" s-a agăţat de această  idee,  apropriidu-şi-o  şi 
neînţelegând  deloc că acest sistem  preconizat  de noi stă în  legătură  c-o întreagă reformă a vieţii noastre economice. Vorbim de industria 
naţională? Numaidecât trezim circularomania cuiva, care nici habar n-are de condiţiile de existenţă ale unei asemenea industrii şi care crede a 
spune acelaşi lucru pe care l-am spus noi, înşirând sfaturi platonice pe hârtie.
Non idem est si duo dicunt idem. Altfel înţelegem noi un lucru pe care-l pricepem şi altfel cei ce aud numai vorba, fără a avea idee de 
ceea ce ea însemnează.
[30 iulie 1882]
 
[„ANTON PANN NE SPUNE...”]
 
Anton Pann ne spune povestea despre un bărbat gelos care-n ruptul capului n-ar fi poftit pe vreun prieten la masă ori la petrecere, numai 
pentru că-şi temea femeia. În sfârşit, se pune femeia pe capul lui, şi azi una, mâne alta, [î]l înduplecă şi pe el de-a pofti mosafiri. Bărbatul, cam 
cocoşat şi nu tocmai drăgălaş, se duce-n piaţă şi caută în mulţimea de oameni câţiva cocoşaţi ca el, c-un ochi la făină cu altul la găină, apoi 
umblă cu ei pe la negustorii de vechituri de le cumpără antereie întocmai ca ale lui, pentru ca niciunul să n-aibă nuri deosebiţi de-ai lui. El şi cu 
mosafirii păreau una ş' aceeaşi caricatură, şchiopătând în şapte chipuri, încât, când porniră din piaţă, se luară cânii după ei, iar lumea râdea 
ţiindu-se de inimă. Femeia, când [î]i vede, i se păru că visează, că i se năzare bărbatu-tău de şapte ori înaintea ochilor.
Aşa şi d. Brătianu cu noul cabinet. Ar da mult cineva să afle deosebirea între d. Aurelian şi d. Ureche, între foştii membri şi cei actuali 
ai cabinetului: aceleaşi  antereie  , aceleaşi fizionomii, iar d. I. Brătianu prototipul tuturor  figurinelor  rânduite pe banca ministerială. D. I. 
Brătianu,
care preferă atât de mult pe miniştrii necaracterizaţi , pe cei cari nu răsar c-un lat de deget asupra lui, ar trebui să-şi procure şase mumii din 
Egipet — trebuie să fie ieftene de la arabi încoace — şi să le numească miniştri. Ar avea folosul unei mai mari stabilităţi a cabinetelor. O 
maşină de iscălituri pusă în mişcare de un curent electromagnetic ar furniza zilnic cele câteva sute de scârţiituri oficiale cari se numeau de 
bătrâni ,,laba gâştei " şi mecanismul guvernamental ar merge tot atât de bine , daca nu mai bine decât azi.
Căci, în adevăr, ce 'nsemnează această nouă configurare ; care e cauza parlamentară, care deosebirea de sistem prin care să ni se esplice 
înlocuirea d-lui Urechie prin d. Aurelian, a d-lui Stătescu prin d. Dimitrie Sturza, a d-lui Chiţu prin d. Stătescu şi viceversa? Toate aceste 
personaje s-au perindat la ministeriu în cele patruzeci şi atâtea de combinaţiuni ministeriale cu care-a petrecut d. Brătianu anii săi de 
guvernământ; fantele de cupă a urmat craiului de treflă ; ca-ntr-un joc de cărţi s-au mutat şi permutat acest personal în mânile abilului cancelar 
de la Florica, fără ca ţara să fi observat o schimbare de sistem, o schimbare în vederile organizatorii sau administrative ale guvernului. Ce avem 
de aşteptat de la noua combinaţiune ? Nimic fără îndoială, pentru că nu-nsemnează nimic, pentru că valori negative au fost înlocuite prin valori 
negative, pentru că nici o idee nouă, nici o necesitate nouă, nici o vedere fecundă nu constituie sprijinul acestei configuraţiuni caleidoscopice.
Singurul lucru căruia i se dă oarecare importanţă este trecerea d-lui Brătianu la Război. E prea adevărat că preţiosul nostru cancelar nu 
se prea pricepe în treburile milităreşti , unde se cer o sumă de cunoştinţe tecnice, încât, daca l-am întreba câţi metri cubici de pământ trebuiesc 
lucraţi pentru a face o întăritură în care să 'ncapă o companie de infanterie şi două tunuri sau daca l-am întreba de câte grade trebuie să fie 
unghiul format de orizontul unei întărituri şi de parapetele ei pentru ca focul să fie razant , d. Brătianu n-ar prea şti ce să ne răspunză. Dar asta 
nu face nimic. Dumnealui tot cel mai mare şi mai ilustru ministru de război rămâne şi venirea sa la hătmănie însemnează totdauna ceva — deşi 
nu ştim ce.
Oarecare însemnătate i se atribuie şi venirii d-lui Dimitrie Sturza la Esterne. D. baron de Hahn simpatizează cu germanii şi, ca pretins 
descendent din o familie maghiară, simpatizează poate şi cu maghiarii. Se vorbeşte totodată despre o încurândă călătorie a cancelarului nostru la 
Ischl, unde se - ntâmpinară deja împăratul Germaniei cu al Austriei si cu M. Sa Regele Serbiei. Ar fi păcat ca un om atât de însemnat pentru 
politica ,,Oriintelui " să nu fie faţă unde se adună atâtea feţe cinstite de împăraţi şi de crai.
Astea se vorbesc: de prin lume adunate şi iarăşi la lume date — relata referrentes — le dăm şi noi oricui o pofti să le povestească mai 
departe, ca să treacă ca căscatul din om în om. Nouă înşine schimbarea nu ne pare a avea nici o însemnătate deosebită şi nici va avea până ce d. 
Brătianu nu va avea bunătatea să schimbe sistemul, să introducă un spirit de ordine, de muncă şi de adevăr în guvernul său, în loc de-a 
reintroduce figuri cari au apărut şi dispărut de atâtea ori de pe scena politică făr nici un folos pentru mersul deplorabil al afacerilor publice.
[31 iulie 1882]
 
[„«LUPTĂTORUL » DIN FOCŞANI...”]
 
,,Luptătorul " din Focşani, în numărul său de la 30 iulie, comunică următoarea publicaţiune a perceptorului din comuna Odobeasca , 
plasa Marginea de Sus, jud . R. Sărat .
 
Subsemnatul, agent de urmărire perceptor, conform art. 12 din legea de urmărire, fac cunoscut printr' aceasta că în ziua de 25 iulie până la 2 august 
1882, la ora 10 de dimineaţă, se va vinde prin licitaţie la primăria comunei Odobeasca , din plasa Marginea de Sus, judeţul R. Sărat , obiectele ce s-au 
sechestrat pentru neplata dărilor datorite din contribuţiuni directe, răscumpărarea clăcii, prestaţiuni judeţene şi altele. Obiectele sechestrate sunt:
51 vaci, 8 boi, 88 mânzaţi cu mânzate , 2 cai, 15 iepe, 5 noateni , 13 capre, 5 iezi , 83 oi, 12 miei, 3 berbeci, 5 râmători, una căruţă de boi nouă, 1 
sucman , 3 căzi , 2 antale, 1 claie cu fân , 28 locuitori cu braţele, cari se vor da cu luna sau cu ziua până la acoperirea datoriei ce debiteză către 
stat, şi 455 pogoane pământ după legea rurală, în care pământ sunt diferite roade, adică vii, livezi de pruni , meri, peri şi fân .
Semnat agent A. Comănescu 
(No. 26 din 13 iulie 1882)
Toate foile din Capitală au publicat şi comentat actul de mai sus, esprimându-şi indignarea şi mirându-se de acest lucru, la întâia vedere 
neauzit.
Vedem aci o scoatere în vânzare din partea fiscului cu totul egală cu cele din vremea fanarioţilor: vacă, bou, mânzat, cal, mânz, capră şi 
ied , oaie şi miel, sucmanul de pe om, carul şi căruţa, cada şi butea, totul se vinde şi, când toate aceste nu mai ajung, se scoate în vânzare... ce ?
Locuitorul, care va fi închiriat de cătră stat ca vita, cu luna sau cu ziua, până la acoperirea datoriei. Peste aceasta se scot în vânzare 
pogoanele de pământ a căror inalienabilitate e garantată de Constituţie şi de legea de împroprietărire.
Ce zice „Românul" la acest specimen de percepţie liberală?
Ce zice? Băieţii cari-l redijează n-au ochi să citească. În loc de-a constata de ce natură sunt dările neplătite: contribuţiuni directe, 
răscumpărarea clăcii, prestaţiuni judeţene şi altele, se leagă de capitaţie. Capitaţia nu este justificată. Capitaţia amânduror ţărilor, pe când nu 
exista nici o altă dare, constituia abia a  douăsprezecea  parte a bugetului actual de venituri şi nu se va găsi un singur caz, de la gonirea 
fanarioţilor până la reabilitarea lor de acum pe cale piezişă, în care un om să fi fost vândut rob pentru capitaţie. A pune aceste vânzări 
monstruoase în socoteala capitaţiei , a dării celei mai mici şi mai neînsemnate, este un act de estraordinară rea credinţă şi o apucătură pentru a 
ascunde adevăratul izvor al răului şi a-i substitui o cauză fictivă.
Deşi caută să fim mulţămitori presei întregi pentru că în sfârşit au început a da alarmă în privirea aceasta, constatăm pe de altă parte cu 
părere de rău că, mirându-se în mod atât de estraordinar de acest act, dovedeşte că puţin  cunoaşte ţara.
În realitate, de când bugetul nostru au ajuns la cheltuieli de 110 şi 120 de milioane, dările nu se mai percep nicăiri decât în modul arătat 
mai sus, căci acest mod e introdus de roşii încă de la venirea lor la guvern, în anul 1866. De atunci deja s-au introdus practica de a mâna satul ca 
pe o turmă la arendaşul protejat de guvern şi de a angaja cu de-a sila pe fiece locuitor în socoteala dărilor pe cari le avansa arendaşul. Căci cine 
nu poate rămânea dator nici în daraverile sale private, nici ca datornic al statului este românul. Daca un grec sau un jidan nu-şi poate plăti 
datoriile dă faliment şi s-a încheiat. Daca nu-şi poate plăti dările, i se constată insolvabilitatea şi s-a încheiat asemenea. Ţăranul trebuie să 
plătească. Un om poate fi oricât de necinstit în ţara aceasta, el poate lua o moşie a statului fără a plăti arenda pe ani de zile: statul va pierde pur 
şi simplu suma ce i se datoreşte. Dar ceea ce ţăranul ar fi datorind acestui om se împlineşte cu cea mai mare rigoare.
Dura lex, sed lex zice ,,Românul"? NU legile sunt însă de vină la toate acestea, ci starea societăţii. Când vedem deasupra unui popor 
sărac, incult şi nenorocit, superpuindu-se milioane de mijlocitori şi de cocote, când vedem luxul şi desfrânarea unei clase întregi, a cărei singură 
cunoştinţă constă în a scrie neortografic şi a citi, când socotim sutele de milioane cu care se întreţin clase improductive şi netrebnice cată să 
deducem neapărat că pensii reversibile, câştiguri din răscumpărări, misiuni, diurne, cumul, toate trebuiesc plătite în ultima linie prin sudoarea 
omenească, prin muncă omenească. Şi fiindcă producţiunea actuală nu mai ajunge spre a acoperi bugetul Sodomei şi Gomorei, spre a întreţine 
lenociniile stăpânitorilor , de aceea se scoate la mezat până şi persoana ţăranului.
Şi-n acest popor nenorocit nu se mai află destulă energie morală pentru a ridica securea şi a se scăpa de asupritori . În toate provinciile 
Daciei lui Traian poporul autohton e o vită menită a ţine în spate populaţii străine. În Ardeal munceşte pentru ungur, în România pentru greco-
bulgar şi pentru jidan, căci zeci de mii de zile de lucru abia acopăr pensia reversibilă a unui grecotei.
şampania băută  cu comunarzii din Paris, mătasa ce îmbracă cocotele capitalei,  monoclele  ce  armează  ochii  pornoscopilor  , toată 
mlaştina aceasta etnică şi morală, toată adunătura asta scursă din câteşipatru unghiurile lumii trăieşte în ultima linie din vânzarea de braţe 
omeneşti cu luna şi cu ziua, căci orice braţ care nu produce nimic trăieşte de la braţul ce produce  ceva.
Iată în adevăr încă o frunză de laur în coroana lui Carol Îngăduitorul.
Despotismul, oricât de odios ar fi, totuşi are mai multă îngrijire de popor decât republica străinilor din România, cu eticheta ei 
monarhică. Căci această republică nu are şi nu a avut o altă menire decât a constitui din străini clase privilegiate, din român un sclav al lor. 
Adunături de rase degenerate, cari coboară zi cu zi mai jos pe scara organică, până ajung a se îngropa ca cânii şi ca maimuţele, acestea domnesc 
asupra poporului românesc; pentru a plăti trebuinţele lor, lenea, inepţia economică şi sterilitatea lor intelectuală, poporul românesc se scoate la 
mezat şi se închiriază , asemenea catârilor şi cailor de birjă, cu luna şi cu ziua.
[3 august 1882]
[„D. C.A. ROSETTI E, SE VEDE...”]
 
D. C. A. Rosetti e, se vede, în ajunul de-a pleca la Paris şi de-aceea adresează un fel de enciclică de adio d-lor săi alegători şi iubiţilor 
săi concetăţeni .
În această scrisoare găseşte ocazie a recapitula anume o seamă de lucruri pe cari le-a zis în trecut, a căror repetare în momente atât de 
solemne cată fără îndoială să fi având un înţeles escepţional.
D-sa zice că propaganda ce-a făcut-o e cuprinsă în programul de la 9 august 1857.
A trecut cam mult de-atunci, multe conştiinţe şi-au format şi reformat  profesiile  de credinţă, încât ar fi fost interesant, pentru 
cititorul ,,Românului" chiar, ca acel program vestit, pe care nimeni nu-l cunoaşte, să vază din nou lumina zilei. D. C. A. Rosetti nu ni-l 
comunică însă, dar ne dă câteva pasaje din el, precum şi din vestitele sale enciclice , tipărite acum un an şi ceva.
D-sa a zis aşadar:
 
Toţi oamenii sunt egali dar nu şi semeni; fiecare om trebuie să se lumineze necurmat şi să 'nţeleagă că binele nu se dobândeşte printr-un om, printr-
un guvern, printr-un dictator, ci prin unirea tuturor.
 
Ţinta d-lui C. A. Rosetti va fi omul;
Fiindcă d-sa e pentru luminarea omului şi a naţiunii, se va sili a
 
smulge din mintea oamenilor închinarea la stăpân, sub toate formele şi orişice fel de stăpân.
 
Astfel vorbeşte d-sa,
 
în această epocă în care naţiunea este în toate atât de sus urcată încât căderea ei ar fi zdrobitoare.
 
Trebuie mai cu seamă ca ţara să fie pătrunsă de un mare principiu pe cari foarte puţini îl înţeleg; acela că
 
o naţiune salvată de un singur om se deprinde a nu mai cugeta, a nu mai lucra ea însăşi. Ea cade sub jugul despotismului.
 
În fine d. C. A. Rosetti îşi încheie scrisoarea zicând că,
 
până ce nu ne vom face singuri afacerile, până ce n-om sili pe deputaţi să-şi dea seama de actele lor, până nu vom preface legea electorală etc., nu 
vom merge bine.
 
Acestea le zice d-sa
 
în momentele cele mai zdrobitoare ale vieţii şi pe la sfârşitul ei.
 
Curios e în adevăr de-a vedea pe un om bătrân care-n viaţa lui a făcut numai politică găsind relele sociale acolo unde nu sunt şi fiind cu 
totul orb pentru izvorul lor adevărat. D. C. A. Rosetti îşi ia adio de la alegători, le strânge mâna, poate a renunţat la mărire şi deşertăciuni şi cu 
toate astea nu se - ndură să-şi calce pe inimă să spuie odată verde care e cauza răului, pe care trebuie s-o fi cunoscând.
Daca d. C. A. Rosetti ar iubi această ţară şi acest popor măcar câtu-i negru sub unghie le-ar zice alegătorilor următoarele: „Oameni buni 
! Ce-aţi zice voi daca pe cancelarul Germaniei l-ar chema Pherekydes, pe miniştri Carada, Fleva şi Chiriţopol, pe ambasadori Pandrav ori Giani, 
ce aţi zice, c-un cuvânt, daca într-o ţară în care pe toată lumea o cheamă Meyer şi Muller, tot ce e deasupra sa clasă guvernantă, ar fi străin? Ce-
aţi zice? Ticălos popor, aţi zice, osândit a munci ca vita pentru a hrăni străini, străini şi iarăşi străini".
Dar oare ce e de zis pentru o ţară în care pe oameni îi cheamă Bucur, Bodea , Codrea şi Florea , Păun şi Catalin , Terinte şi Pârvul , 
Ursu şi Balaur, Lupu şi Bărcan şi unde pe clasele superpuse le cheamă Pehlivanidis şi Zevzocopol , unde din grec dai în bulgar şi din bulgar în 
grec ?
Ce să se zică decât că ticăloasă ţară şi ticălos popor !
 
Şi aceasta este epoca în care după d. C. A. Rosetti naţiunea este în toate atât de sus urcată încât căderea ei ar fi zdrobitoare ?
 
În adevăr sus urcată trebuie să fie o naţiune ai cărei membri se vând ca vitele, cu ziua
şi cu  luna!
D. C. A. Rosetti zice că ţinta d-sale e omul ? Da, orice om din lume, căci e cosmopolit în privirea tuturor; o singură rasă de oameni s-au 
bucurat de ura d-sale specială şi de persecuţiune — rasa română. Între oamenii pe cari, cu patru clase primare, ba şi mai cu puţin, i-a
ridicat de la rachierie ori de la făclierie , din subcomisariate de poliţie şi de la corectura gazetei sale vom găsi tot soiul de străini, egali ca 
nulităţi, dar nu vom găsi un singur român.
D. C. A. Rosetti se teme de despotism, de salvarea printr-un singur om ?
Doamne al veacurilor, unde e acel singur om ?
Îl asigurăm de mai înainte că acel om nu va fi străin.
Unde e acel singur om să preţuiască plebea aristocratizată a d-lui C. A. Rosetti cu cât face, cu câte un capăt de funie de fiecare ? Unde e 
acel singur om care să puie pe străini la locul lor, să cureţe România de tot ce-a fost mai decrepit , mai ocolitor de muncă, mai stricat dincolo de 
Dunăre, de ciuma asta orientală ? Unde e acel singur om, ca să nu mai vedem  Pandravi şi Caradale, Mihăleşti şi Chiriţopoli figurând în 
societatea română, ca să nu li se mai pară ţara asta o colonie greco bulgară , o societate străină de esploatare, condusă de cel mai străin dintre ei, 
de d. C. A. Rosetti ?
Dar să i-o spunem, spre mângâierea d-sale şi a partizanilor, nu mai sperăm în venirea unui asemenea om. Acest popor românesc e atât 
de sărăcit, atât de ameţit prin fraze, atât de căzut încât un asemenea om ar muri sub garduri, ca Şincai ori ca Avram Iancu, sau s-ar găsi cineva 
să-l vânză, precum pe Tudor l-a vândut sârbul Macedonski, şi, în acelaş timp în care acel singur om ar zăcea în puşcărie sau la ocnă, tot unui C. 
A. Rosetti sau unei Caradale i s-ar vota pensie reversibilă, pentru c-ar fi scăpat ţara de acel om. Glontele care a lovit în Barbu Catargiu trebuie 
să fi având pensie şi decoraţie căci, din neam în neam, cei ce au vândut ţările acestea, cei ce au trădat acest popor, aceia au fost destinşi , 
aplaudaţi şi populari.
Da, naţiunea este în toate atât de sus urcată ! Atât de sus încât statura oamenilor scade, că ei degenerează în maimuţe şi încep a semăna 
cu Pantazi - ghica ; atât de sus precum nu putea fi nici în epoca fanarioţilor şi cum n-a putut ajunge decât sub fiii Pazvangiilor şi Cârjaliilor , sub 
urmaşii bandelor lui Caragea ş' ale lui Ypsilant.
În mod general am spus demult că înmulţirea disproporţionată a claselor improductive şi împuţinarea celor producătoare este răul de 
căpetenie, care devine şi mai grav prin împrejurarea că consumatorii improductivi sunt aproape toţi străini. Fără îndoială toţi liberali, căci liberi 
de a esploata vor să fie; fără îndoială egalitari, căci egali vor să fie, ei pripăşiţi de ieri alaltăieri , cu toţi acei ale căror nume s' amestecă cu 
începuturile ţării: Egali da ! dar semenii noştri nu sunt, precum bine observă d. C. A. Rosetti.
Aşa de puţin încât e preferabil să fim tiranizaţi de un român decât egali şi liberi alături cu aceste stârpituri orientale; aşa de puţin încât 
singurul bine veritabil ce-ar putea să ne facă d. C. A. Rosetti şi conaţionalii săi transdanubiani ar fi să ne slăbească cu dragostea şi să nu se mai 
intereseze nici de-o ţară care nu-i a lor, nici de-un popor din care nu fac parte.
[4 august 1882]
 
[„CREDEM A FI DEMONSTRAT...”]
 
Credem a fi demonstrat destul de limpede că d. C. A. Rosetti sau ignorează starea ţării, sau se preface a o ignora.
Programa sa din 1857 n-a avut decât un singur rezultat: de-a înlesni tuturor străinilor din ţară libertatea de-a esploata, căci libertatea de-
a munci n-a cerut-o nimeni, de vreme ce-a existat totdauna. Nici una din legile vechi n-a oprit pe stâlpnicul Simeon de-a căputa cizme sau de-a 
cultiva dovleci ; dar piedici pentru a deveni esploatatorul acestui popor, neavând alte cunoştinţe decum le are un cârpaci , asemenea piedici vor 
fi existat în adevăr.
Asta e însemnătatea întregei revoluţii sociale, patronată de d. C. A. Rosetti şi de naturile catilinare adunate împrejuru-i. Trebuia să se 
creeze un mijloc pentru a face din ignoranţi, din străini, din oameni fără trecut, fără patrie proprie şi fără naţionalitate proprie o pătură de 
esploatatori în România. Acest mijloc au fost reformele liberale, egalitatea politică a acestor oameni fără documente de împământenire cu 
populaţia proprie a ţării.
Pe când ţăranului din Ardeal i se cer documente că s-au împământenit, precum i se cere aceasta şi unui german, unui francez sau italian, 
precum li se cere acelor evrei care sunt de sute de ani în ţara noastră, nimeni pân' acum n-a întrebat pe d. C. A. Rosetti când, din supus turcesc,
a devenit cetăţean român, precum în genere cererea aceasta i se face omului ce vine din Apus niciodată celui pripăşit de peste Dunăre. Astfel 
Laurian bunăoară, Bărnuţ, Maiorescu erau străini şi trebuiau împământeniţi. Fleva şi Cariagdi, Carada şi C. A. Rosetti n-aveau nevoie să fie 
împământeniţi, căci erau consideraţi ca pământeni.
Ei bine, aceşti oameni de peste Dunăre,  de jure supuşi străini până azi, s-au constituit în societate politică la noi, au scos gazeta 
,,Românul", ba au jucat chiar frumoasa farsă de-a se da de mai români decât românii, făcând din naţionalitate şi patriotism o marfă pe care-o 
debitează de 25 de ani.
De-atunci păcurarul din Rucăr şi rotarul din Vrancea au crezut că aceşti oameni sunt în adevăr ce pretind a fi şi le-a cumpărat marfa de 
fraze patriotice de o plăteşte an cu an. De atunci elementele cele mai decrepite ale Orientului au devenit elemente politice la noi în ţară, au pus 
mâna pe Adunări, pe funcţii, pe buget.
De atunci a fost cu putinţă de-a vedea pe mucenicul Simeon, armat cu cunoştinţa deplină a abecedarului, devenind director de Interne, 
alt bulgar director de Domenii ş.a.m.d. in infinitum. Orice demnitate publică e în România apanajul ignoranţei şi al străinătăţii.
,,Gazeta de  San - petersburg  ", dând seamă despre cartea d-lui  Martens  asupra Egipetului, zice că egiptenii nu sunt o naţie, ci o 
adunătură de naţionalităţi, că nu pot fi independenţi, căci o sumă de interese europene sunt angajate acolo, că pseudoautonomia ţării e un 
rezultat al rivalităţii puterilor care-şi ţin cumpăna şi că soluţiunea cea mai bună e de-a menţine statu-quo şi a face ca Canalul de Suez să nu 
încapă sub predominarea escluzivă a unei singure puteri.
Puneţi în loc de egipteni români, în loc de Suez Dunărea şi e exact starea României în care-a adus-o partidul liberal şi d. C. A. Rosetti.
Românii nu mai sunt o naţiune, ci o adunătură de naţionalităţi. Negoţ, funcţii publice, proprietate fonciară - toate foiesc de numiri 
străine, cărora li-i de România cum ni-i nouă de China. Şi asta merge crescendo. În fiece an, de la venirea lui Carol Îngăduitorul încoace, intră 
câte 20 000 de străini în ţară, un oraş întreg de esploatatori. Între aceşti 20 000 abia vor fi cinci sute de români din alte provincii şi poate abia 1 
000 de oameni dispuşi a munci. Restul sunt oameni incapabili de muncă, speculanţi, mijlocitori, rase neuropatice , fără musculatură , cari fug de 
muncă ca dracul de tămâie. Grec plugar sau meseriaş mai nu se va găsi în România; funcţionari şi speculanţi cât păr [î]n cap.
Când vede cineva suma imensă de pierde-vară care populează oraşele, sutele de mii de oameni cari se ocupă cu treburi fără de nici o 
utilitate, e silit a admite că întreţinerea acestor oameni cată să se traducă undeva, într-un punct al ţării, în muncă veritabilă, căci numai munca 
produce bunuri. Când vedem dar că se vând ţăranii cu ziua şi cu luna, lucru care se 'ntâmplă an cu an, de la 1866 încoace, am ajuns la punctul în 
care pensii reversibile, pomenele bugetare, mătasa care-o îmbracă cocotele, misiunile pretinse ştiinţifice, plagiatele ignoranţilor , discursurile 
insipide,  enciclicele  d-lui C. A. Rosetti se traduc în muncă veritabilă, în muncă vândută de administraţie pentru a întreţine aceste pături 
superpuse.
D. C.A. Rosetti spune că reformele sale sunt luate în mare parte după opiniunile emise de-un bărbat dintre cei mai conservatori, d. Carp.
Ne îndoim daca d. Carp l-au autorizat pe redactorul „Românului" de-a face o asemenea declaraţie. Afară de-aceea, după  cât ştim, 
opiniunile d-lui P. Carp nu se iau nici în mare parte, nici în mică parte. Sau se admite întregul său sistem de reorganizare socială, şi atunci în 
adevăr proiectele sale speciale, ca părţi ale acelui întreg, sunt necesare, sau, daca nu se admite întregul, părţile truncheate nu mai au însemnătate 
organică.
Întoarcerea la trecut mai nu mai e cu putinţă. În vremea Basarabilor mai exista încă o naţiune română; ea exista încă la 1830 şi a existat 
până la căile ferate ale regelui Stroussberg. De atuncea încoace naţiunii române i se substituie din ce în ce o adunătură de naţionalităţi, precum 
s-a întâmplat în Egipt de la deschiderea Canalului de Suez încoace.
Cu cât ţara se saturează cu elemente străine cu atât ea decade economic, intelectual şi moral.
Încă cinzeci de ani de domnie liberală şi România nu va mai fi decât o espresie geografică, în care elementul istoric va fi substituit cu 
totul prin Ginii, Caradale, Pherekyzi, Pandravi; o ţară care numai românească nu va mai fi, precum nu  mai este azi în mare parte.
Acesta va fi rezultatul final al xenocraţiei şi, departe de-a se supăra, d. C. A. Rosetti se poate duce la Paris în ticnă; scopul întregei sale 
vieţi, înstrăinarea totală a României din vârf pân-în temelii e asigurat pe generaţii înainte.
Peste-o sută de ani poporul latin de lângă Dunăre nu va mai fi decât o legendă cântată în limba Fanarului.
[5 august 1882]
[„PRECUM PREVĂZUSEM...”]
 
Precum prevăzusem la înregistrarea schimbării ministeriale, numirea d-lui Dim. Sturza face cel mai bun efect asupra foilor austriace şi 
ungureşti. „Pesther-Lloyd" scrie de ex.:
 
Numirea d-lui D. Sturza ca ministru de externe se consideră ca un act de apropiere către politica Germaniei şi Austriei. Dacă se va 
adeveri aceasta, atunci negreşit că trebuie să fim mulţumiţi cu această schimbare. Nu dorim altceva decât să putem întreţine relaţii 
amicale cu România. Monarhia noastră a făcut ce a fost necesar spre a întemeia solid acea posibilitate. Însă cei din România au  
ignorat toate acestea. Tocmai faţă cu Austro-Ungaria, adică în raporturile cu acea putere cu care România are o naturală solidaritate 
de interese, cei din Bucureşti au avut gustul să-şi arate prisosul de prezumpţiune naţională şi politică. Nu s-a ivit cestiune la a cărei 
soluţie avea să coopereze şi România fără ca România să nu se fi pus în cel mai brusc antagonism cu Austro-Ungaria. Istoricul 
cestiunei dunărene, care a ajuns în stare de stagnaţie prin obstinenţa României, ne vorbeşte destul de elocuent. Negreşit că aci noul 
regat şi-a periclitat propriele sale interese. În cazul cel mai rău monarhia noastră poate isprăvi cu opoziţia României într-o formă sau 
în alta; ea e destul de tare şi dispune de conexiuni destul de puternice spre a nu-şi pierde cumpătul daca cei din Bucureşti vor păstra 
cu orice preţ o atitudine ostilă. Din contra, România se află într-o poziţie oarecum mai nefavorabilă şi o politică de necontenite  
provocaţiuni contra monarhiei noastre i-ar fi în cele din urmă fatală. Poate că în fine cei din România vor fi recunoscut aceasta, şi 
într-adevăr numirea lui Dimitrie Sturza semnifică o schimbare spre bine.
 
,,Bukarester Tagblatt" spune asemenea că numirea d-lui Dimitrie Sturza a făcut o bună impresie atât la Viena cât şi la Berlin. Lucrul 
prin care se distinge spre lauda sa noul ministru e atitudinea sa moderată etc.
Cată să constatăm că, mai cu seamă în momentele actuale, o mai rea laudă nu i se poate face unui ministru român decât aceea de a-l 
proclama amic al Austriei şi al părţii ei de dincoace de Leita, a Ungariei.
În săptămânile din urmă ungurii au umplut cupa amărăciunilor pentru o jumătate a poporului românesc. Nu mai vorbim de călătoria 
arhiducelui moştenitor în Ardeal. Ziarele ungureşti au falsificat până şi numele localităţilor din Unedoara ; numele munţilor, ca Retezatu şi ca 
Negru, au fost transcrise fals în ziarele ungureşti; s-au maghiarizat nume de râuri şi de sate — toată descrierea vânătorii seamănă a se fi petrecut 
în Tartaria sau în Turkestan, nu în ţinutul Corvinilor , a acelei familii române care le-a dat ungurilor pe cel mai bun rege al lor.
Episcopii români au fost prezentaţi arhiducelui nu de-un om superior în rang, bunăoară de mareşalul Principelui, ci... de-un subprefect. 
După asemenea formalitate ierarhică credem că subprefecţii maghiari trebuie să fie prezentaţi de călău, spre a se păstra unitatea de principiu în 
eticheta maghiară de Curte.
Spre caracterizarea furiei de persecuţiune ce-a cuprins pe maghiari în contra naţionalităţilor şi în contra românilor îndeosebi, cari sunt 
naţionalitatea cea mai numeroasă, reproducem următoarele după ,,Telegraful român" din Sibiiu:
 
Ziarul ,,Egyetertes", organul principal al unei partide cu popularitate în Ungaria, al revoluţionarilor Kossuthiani , salută cu bucurie 
hotărârea adunărei protopresbiteratului de confesia augsburgică din Hont .
 
Protopresbiteratul numit a ţinut în zilele din urmă o adunare în care s-a decis cu unanimitate:
1. Numai acela poate fi preot şi învăţător care are simţăminte patriotice şi ştie perfect ungureşte. Nu poate fi prin urmare preot 
cine nu ştie ungureşte şi despre care se va dovedi prin fapte că este panslavist.
2. Numai cine şi-a făcut studiile în institut unguresc poate fi preot sau învăţător.
3. Preotul şi învăţătorul despre care se va dovedi că are simţăminte panslaviste se va destitui din  post.
4. Autonomia bisericească nu poate servi de manta a agitaţiilor panslavistice şi cine va face aşa să se estradă oficielor politice.
5. Guvernul va fi rugat să oprească broşurile nepatriotice panslavistice .
6. Limba adunărilor protopresbiterale pe viitor va fi esclusiv numai cea ungurească.
Cititorii noştri ştiu ce înţeleg ungurii politici sub „patriotism" şi „simţiminte patriotice". Ştiu cu câtă furie s-au pus ungurii politici 
pe maghiarizare. Ne simţim dispensaţi de la comentarea concluziilor reproduse mai sus şi, ca o curiozitate, reproducem comentariul 
ziarului din care le-am estras.
Era timpul suprem să se facă pasul acesta. Ţara aceasta trebuie să fie ungurească şi totodată liberă. Îndată ce se pierde  
maghiarismul şi se oprimă libertatea înceată de a mai fi Ungaria.
E sfânt în ochii noştri interesul libertăţii, însă şi mai sfânt este cel al maghiarismului. Nu ne putem închipui că ele vor veni 
vreodată în coleziune şi, daca se va întâmpla vreodată, nu vom ezita nici un moment de a sacrifica libertatea pentru  maghiarism , în 
măsura care se va cere, ca să salvăm şi să întărim maghiarismul.
După aceste, trece ,,Egyetertes" la autonomia confesiunilor şi se pune pe coarda insinuărilor ; după el toate bisericele se folosesc de 
autonomie spre agitaţiuni. Protestanţii de confesia augustină  sunt panslavişti. Românii  greco - orientali  , nota bene, numai cei gr.-
orientali, sunt daco-romanişti , iar serbii gr.-orientali panslavişti, saşii din Transilvania pangermanişti . Şi, stând lucrurile astfel, li se 
mai poate lăsa oare libertatea, li se mai poate lăsa autonomia?
Şi mai departe:
Amvonul , şcoala elementară, şcoalele medie, reuniunile şcolare şi literare, reuniunile preoţeşti, învăţătoreşti şi ale şcolarilor, 
toate au făcut conjuraţiuni zi cu zi în contra Ungariei.
Starea aceasta nu mai era de suferit. ,,Naţiunea" a venit la convingerea că trebuie suprimată autonomia bisericilor, căci ea e  
periclul permanent  pentru maghiarism .
Asta va să zică după ,,Pester-lloyd'' :
Solidaritate naturală de interese;
Dorinţa de a întreţine relaţii amicale.
Ungurii sunt cuprinşi de turbarea comună în contra românilor şi se pretinde ca statul naţional al românilor să le facă concesii în 
cestiunea Dunării şi să fie cel mai bun amic al maghiarilor. Absurditate fără pereche!
[6 august 1882]
 
[„ÎN NUMĂRUL DE IERI AL «ROMÂNULUI»...”]
 
În numărul de ieri al „Românului" citim şirurile următoare într-un articol de fond:
 
Eram obicinuiţi ca:
stăpânul să înveţe pentru noi, stăpânul să cugete, stăpânul să ne boteze, să ne căsătorească , să ne hrănească, stăpânul să facă tot, el 
să fie tot şi noi să, ne supunem numai şi să ne închinăm lui. ş' această stingere, această sinucidere a omului se înfipsese în noi atât de 
adânc încât, de vom cerceta, vom găsi c' adesea mulţi din cei cari strigau contra stăpânilor strigau nu fiindcă voiau a fi oameni, ci 
fiindcă credeau că le-a venit rândul a fi şi ei stăpâni.
Adevărul de la 1857 este şi adevărul de azi; putem chiar prevedea momentul în care vom da voie stăpânilor noştri să ne şi îmbrace 
după placul lor.
Dar stăpânul de azi nu e acelaşi de la 1857. Altă dată erau boierii, astăzi avem guvernul nostru; lui ne supunem, lui ne închinăm, 
lui sacrificăm.
Osebirea este în formă însă, dar nu şi în mintea noastră.
E destul ca unul din noi să aibă la visterie o funcţiune cât de mică pentru ca numaidecât să capete o însemnătate capitală. Lumea 
zice: ,,Iacă un funcţionar, un membru al guvernului!" şi capetele se pleacă droaie înaintea lui.
Nu ca să criticăm, ci ca să ne luminăm şi să creştem ca naţiune ne espunem s' atingem o atare cestiune.
Am spus d' atâtea ori lumii întregi că suntem poporul cel mai liberal; că moravurile, Constituţiunea şi legile noastre sunt cele mai 
democratice din lume, încât ar fi vreme, daca nu dorim să devenim ridiculi , să începem odată a pune faptele în acord cu zisele.
În adevăr avem o Constituţiune liberală, legile noastre sunt în bună parte ca şi cele din Europa; nu e însă mai puţin adevărat c' avem 
obiceiul d' a ne ntreba totdauna, până nu săvârşim un act, ce va zice guvernul?
După  mari lupte stăpânii au devenit slugi, dar cei plătiţi ca să ne slujească sunt în fapt adevăraţii stăpâni; se poate zice că viaţa 
politică nu esistă în ţara noastră, căci toţi am luat în astfel de grad obiceiul indiferinţei încât acum, ca şi-n timpii sclaviei , nu ne dăm 
măcar osteneala de-a cugeta; evenimentele cele mai însemnate ne lasă reci; aşteptăm să vedem ce va zice, ce va face guvernul şi, rău 
sau bine, mai că nu ştim nici aproba nici dezaproba.
 
Va să zică:
 
Cei ce strigau contra stăpânilor strigau nu fiindcă voiau să fie oameni, ci fiindcă credeau că le-a venit rândul să fie  stăpâni.
 
Ceea ce noi pururea am zis.
Invidia celor cari credeau că le-a venit rândul să fie stăpâni este cauza liberalismului în România. Fecit cui prodest, au făcut-o cui [î]i 
foloseşte şi, daca vom cerceta numele celor ce au fost folosiţi prin reformele liberale, străini vom găsi.
 
Altă dată erau boieri, azi guvern.
 
Quod erat demonstrandum.
În locul boierilor s-au introdus sute de postulanţi şi vânători de buget, cari costă de zece ori mai mult decât odiosul guvern al boierilor.
 
Stăpânii au devenit slugi, iar cei plătiţi ca să ne slujească sunt în fapt adevăraţii stăpâni.
 
Aşa e! Slugi, intelectual şi moral vorbind, au devenit stăpâni în România. Vide valetul Chiriţopol!
 
Se poate zice că viaţa politică nu există în ţară !
 
Iată ceea ce spunem de mult. Nu există viaţă politică, pentru că adunătura de naţionalităţi nu e o naţiune şi o asemenea adunătură a 
biruit România, fără arme, numai prin demagogie şi prin amăgire.
Toate acestea le constată ,,Românul" pe baza unor enunţări ale d-lui C. A. Rosetti.
[Î]i mulţumim că spune o dată adevărul. Dar oare d. C. A. Rosetti azi le vede astea? Oare nu ştia că acestea vor fi rezultatele politicei 
sale care încuraja pe oameni de-a fugi de muncă onestă şi de-a deveni stăpâni salariaţi ? Oare când face gardă naţională, în care cel mai cocoşat 
devine locotenent - colonel nu creează aci stăpâni din oameni fără merit, cari abia ştiu citi şi scrie? Oare d. C. A. Rosetti s-a informat când a 
făcut din Mihăleşti stăpâni cu câte patru clase primare? Oare toată viaţa d-sale politică, de la început până azi, a fost altceva decât tendenţa nu 
de-a face oameni, ci de-a crea stăpâni din slugi pe spatele poporului nostru?
Pe de - altă parte însă nu se poate aştepta ca aceste rele, introduse odată, să înceteze prin alegeri. Aceiaşi oameni ar alege pe aceiaşi 
oameni, răul ar rămânea identic, tocmai pentru că nu există viaţă politică, tocmai fiindcă fiecine crede că i-a venit rândul să fie stăpân, tocmai 
pentru că slugile au devenit stăpâni. Asemenea rele nu se pot repara printr-o voinţă spontană , pentru că actele de voinţă sunt şi ele determinate 
de corupţiunea epocei, de apucăturile care-a prins rădăcină şi au întunecat opinia publică.
E o curată absurditate de-a aştepta de la [o] colectivitate ignorantă altceva decât o reprezentaţiune şi un guvern ignorant; e absurd de-a 
spera ca alesul unui om să nu fie chipul şi asemănarea lui. Nici un om nu poate vedea lucrurile decât cu ochii săi proprii, nu le poate judeca 
decât cu mintea sa proprie, le automorfizează , precum ar zice Herbert Spencer , adică le dă forma pe care-o pricepe el. E cu neputinţă ca o 
generaţie stricată de demagogi în cap cu d. C. A. Rosetti să mai judece clar trebuinţele obşteşti .
Singurul rezultat este convingerea că întregul sistem demagogic e cu totul steril; o altă convingere, că deosebirea dintre oameni cată a se 
stabili pe grade, capacitate de muncă şi de adevăr, trebuie să prinză rădăcini pentru  a sanifica spiritul public.
Relevăm în fine următoarele mărturisiri:
Adevărul de la 1857 este şi adevărul de azi.
Avem moravuri, Constituţiune şi legi democratice, dar suntem ridicoli , căci n-am pus faptele în raport cu zisele.
Una am zis, alta am făcut.
„Românul" adaugă că ,,se espune" atingând o atare cestiune.
În adevăr se espune. Mărturisiri mai preţioase şi mai adevărate totodată ca cele [de] mai sus arareori se găsesc în foaia roşie.
[6 august 1882]
 
[„D. DIMITRIE STURZA NU ÎNCETEAZĂ"] 
 
D. Dimitrie Sturza nu încetează a fi obiectul unor apreţiări măgulitoare din partea presei germane. ,,Berliner Tagblatt" şi-a comandat 
la ,,unul dintre corespondenţii ei" până un fel de schiţă biografică a d-lui ministru de esterne, pe care nu ne putem opri de-a o comunica:
 
Schimbarea în Ministerul Afacerilor Străine din România pe care o aduse cu sine formaţiunea noului cabinet — zice foaia berlineză — nu e fără 
însemnătate pentru o pacinică  aplanare a  diferinţelor austro - române în cestiunea dunăreană şi pentru atitudinea României în complicaţiunile 
eventuale ale Orientului. Antecedentele, precum şi opiniile politice ale noului ministru, bine caracterizate şi cunoscute, ne indică limpede direcţiunea ce 
are de gând a o observa cabinetul Ion Brătianu - sturza , o direcţiune care nu va întârzia a produce satisfacţiune în Germania, dar şi mai mult încă în 
învecinata Austro - ungarie , între amicii păcii şi partizanii sinceri ai alipirii României la alianţa austro-germană, de vreme ce, după cât ştim, nu 
există un singur om de stat român care - ar putea să justifice mai mult această supoziţie decât d. Dimitrie Sturza. E cel mai germanofil şi tot ce e 
german poate fi sigur de protecţia sa.
Să nu se zică că, în cabinetul român, nu se prea ţine seamă de ceea ce zice ministrul de resort, că primul ministru Brătianu e atotputernic. Cu d. 
Sturza nu stă tot astfel. Daca el se va şi conforma uneori cu opinia ce va predomina în cabinet, în cestiuni principale Sturza nu numai cu nu-şi va sacrifica 
opinia sa politică, dar va face-o să străbată. Pentru asta ne garantează întreaga sa individualitate, tăria şi neatârnarea vederilor sale politice, căci daca 
acestea ar fi mai puţin tari şi mai puţin neatârnate desigur că multilateralul şi genialul Sturza ar fi mai plăcut şi mai dorit de către partizanii săi proprii. 
Această neatârnare a fost cauza pentru care ministrul - prezident a ezitat mai multe săptămâni până a alege pe Sturza. Dar, după ce primul ministru 
totuşi s-a hotărât în fine pentru el, nu se poate admite altceva decât că d. Brătianu însuşi s-a hotărât pentru o politică care cel puţin nu e opusă direcţiunii 
ce-o urmează d. Sturza. 
Din contra, credem a putea deduce din mai multe semne ce le-am observat de două luni încoace că d. Brătianu cugetă foarte serios la aplanarea 
diferenţelor cu puternica monarhie vecină, presupunere ce se poate numai confirma prin intrarea d-lui Sturza în cabinet la Ministeriul de Esterne. Credem 
că în curând se va pune la cale o înţelegere directă între România şi Austro-Ungaria în privirea cestiunei dunărene şi cine ştie dacă o asemenea 
înţelegere n-ar fi mai profitabilă pentru amândouă părţile interesate decât intervenţiunea Europei ? Oare nu zic românii înşişi că propunerea franceză a 
d-lui
Barrčre e mai pernicioasă pentru România decât anteproiectul austriac?... Deci numai înţelesul acesta 'l poate avea numirea, şi în 
Berlin, unde d. Sturza e persona grata pentru cunoscuta sa germanofilie , ea desigur va fi primită, cu satisfacţiune. La Curtea din Viena 
lucrul va fi tot astfel, de vreme ce un Sturza ca ministru de esterne nu poate fi decât plăcut pentru Austro-Ungaria.
Pentru cabinetul Brătianu, Sturza e fără îndoială o  achiziţiune eminentă, care va satisface şi ţara, în care meritele sale sunt 
cunoscute şi apreciate, Fiind în alt rând ministru de finanţe, el s-a dovedit foarte folositor, mai cu seamă pe terenul economic, şi n-a  
încetat nicicând a-şi pune talentele în serviciul binelui ţării sale. El a fost acel care-a luat iniţiativa răscumpărării căilor ferate şi a  
executat-o dimpreună cu comisarul român din Berlin, d. Calinderu . Prin răscumpărarea acestor căi el a pus ţara sa în posesiunea 
celei mai importante reţele de căi ferate române.
Următoarea întâmplare ne va servi ca mic exemplu spre a dovedi ce germanofil e Sturza. Acum trei luni luă direcţiunea unui 
institut de credit, a Creditului Funciar. Predecesorul său  comandase  nişte rechizite la Paris, a căror modeluri se aflau faţă. 
Numaidecât Sturza revocă comanda, pentru că nu-i conveneau modelurile , şi insistă ca obiectele să se comande la Berlin ! Ceea ce se 
şi întâmplă, deşi nu fără greutăţi, pentru că ,,obiectele" erau un soi de fabricat francez cari nu se aflau la Berlin, încât au trebuit 
anume fabricate de-un mare industrial de aci. Dar noul director al Creditului Funciar îşi făcu gustul — avu „marfa sa germană".
Studiile sale şi le-a făcut la Berlin şi oricine s-ar preumbla cu el poate fi sigur că Sturza [î]i va arăta o casă în colţul format de 
Jagerstrasse şi Friedrichstrasse cu cuvintele: „Aici am locuit când eram student !"
 
Precum vedem, foile germane nu sunt parcimonioase în relaţiuni asupra germanofiliei noului ministru de esterne şi admirăm numai 
naivitatea cu care ele nu se tem a discredita în ochii poporului său propriu pe omul pe care-l laudă.
[8 august 1882]
 
[„«GAZETTE DE ROUMANIE» NE DĂ LECŢII...”]
 
,,Gazette de Roumanie" ne dă lecţii de tact în privirea articolelor noastre etnografice. Ne pare rău, dar lecţii de la foi subvenţionate din 
fondurile reptilelor nu primim, pentru că asemenea lecţii se comandă ca ori şi care altă marfă politică şi nu ne vine nici în minte de-a discuta 
opinii atât de ieftene. Când opinia politică e o marfă, care poate fi şi conservatoare şi liberală, după cum dictează interesul momentan, când 
cineva se oferă cu aceeaşi lesniciune a fi redactorul unei foi conservatoare, cu care devine al unei foi guvernamentale, ni se pare că aceluia i-am 
putea da noi lecţii de onestitate politică şi să ne dispensăm de lecţiile sale de tact. Adevărul etnologic pe care-l repetăm adeseori îşi are înţelesul 
lui şi nu atinge ,,oameni de înaltă onorabilitate, care în orice ocazii au dovedit că sunt buni români", pentru că nu de aceştia vorbim. Când 
vedem însă înfiinţându-se o foaie cu scopul anume de-a începe prin opoziţie şi de-a se pune apoi la dispoziţia guvernului pentru o funcţie şi o 
subvenţie, atunci adevărul nostru etnologic devine foarte substanţial şi dovedeşte că nu de ,,oameni de-o înaltă onorabilitate" vorbim, nu de acei 
cari prin caracter şi fapte s-au asimilat şi cu spiritul şi cu caracterul acestei ţări, ci de aceia pentru cari patriotismul şi naţionalitatea, precum şi 
principiile politice sunt o simplă marfă, când albă când roşie, după plac şi după darea de mână a cumpărătorului.
Iată dar ceea ce combatem în pretinşii români şi e foarte indiferent daca cel ce anunţă acest adevăr e bulgar sau turc, armean sau arnăut . 
Ce vă pasă cine trage clopotul, dacă acest clopot sună  adevărul.
[8 august 1882]
 
[„DE MAI MULTE ORI AM OBSERVAT...”]
 
De mai multe ori am observat tendinţa foilor greceşti de-a tăgădui existenţa până şi a acelor resturi de populaţiune traco - romană care-n 
evul mediu, mult mai răspândită decât astăzi, îşi întindea insulele sale etnice în toate teritoriile împărăţiei Răsăritului.
În adevăr Peninsula Balcanică era în anticitate o peninsulă  tracică  şi numai vârful ei estrem era populat de greci. În comediile  lui 
Aristofan — în Paserile de ex. — intră în scenă un zeu tracic şi o dovadă că încă în vremile acelea grecii nu cunoşteau limba populaţiei 
autohtone a peninsulei e că acest zeu pronunţă sunete fără de nici un înţeles. Asemenea e ştiut azi că dacii
erau traci care trecuseră Dunărea două sute de ani înaintea vremei lui Traian şi că statul lor, în momentul în care l-au subjugat Imperiul, nu avea 
decât vârsta de douăzeci de decenii. În contact cu romanii populaţiunile tracice — cele mai vechi după Herodot, deci autohtonii Peninsulei 
Balcanice — s-au romanizat, au devenit români. Spre a întrebuinţa un termen din chemie, tracii Peninsulei şi cei din Dacia erau izomorfi cu 
romanii şi s-au contopit pretutindenea în popor românesc, care-n evul mediu era mult mai numeros decât azi, după cum ne dovedesc o sumă de 
izvoare. Filip II şi Alexandru cel Mare au fost traci. E prea adevărat că acesta cucerind ţările Asiei şi ale Africei grecii i s-au substituit 
pretutindenea, dar tot ei li s-au substituit şi romanilor în împărăţia Răsăritului, încât calitatea grecilor de-a escamota în folosul lor cuceriri făcute 
de alţii şi de-a intra pe furiş în moştenirea istorică a altor popoare este proverbială. Oare în România nu ne-am pomenit într-o bună dimineaţă cu 
sute de moşii mănăstireşti escamotate prin subrepţiuni testamentare şi-n secolul trecut România nu părea o ţară aproape grecească?
Ca dovadă a acelei tendenţe de tăgăduire lăsăm să urmeze un articol din ,,Messager d'athenes " privitor la românii din Macedonia, scris 
cu ocazia unei pretinse misiuni a d-lui Pencovici şi a unui pretins raport al său.
Iată ce zice foaia din Atena:
 
Am aruncat o privire asupra raportului unui d. Pencovici trimis de guvernul român pentru a inspecta şcoalele pe cari guvernul din 
Bucureşti le-a stabilit cu mari cheltuieli în Macedonia. Acest inspector surd şi miop n-a văzut decât români şi câţiva bulgari în patria 
lui Alexandru cel Mare. Nu există un singur grec, cu toate astea ideea greacă e dominantă, pentru c-au îmbrăţişat-o românii. E vorba 
acum de-a readuce aceste oi rătăcite la turma naţionalităţii române. Aceasta este fără nici o îndoială opera pe care o urmăreşte 
propaganda cu mai multă ardoare decât succes şi al cărei pontif e d. Urechia.
Se 'nţelege că elementul grec a dispărut cu totul din Macedonia. E drept că se vorbeşte greceşte, dar numai pentru că grecii dispun 
de biserică şi de şcoală. Ar fi de ajuns să se închiză aceste şcoli şi aceste biserici pentru a reduce la nimic elementul grec şi a-l vedea 
contopit şi absorbit de elementul român, care constituie fondul populaţiunii macedonene .
Pentru d. Pencovici elementul grec, care e elementul indigen, nu are dreptul de-a exista în ţara sa natală sau nu trebuie să existe 
decât pentru a augmenta, prin superioritatea civilizaţiei lui, prestigiul şi gloria numelui român. Nu e destul pentru cea mai veche şi mai 
ilustră din rasele europene ?
Loc tinerilor, va striga desigur d. Pencovici. Viitorul e al lor. Cât despre acele rase vechi cari au creat lumea după asemănarea 
lor, turnând-o oarecum în forma civilizaţiunii lor, trebuie să dispară ca acele vechi triburi ale lumii nouă cari n-au lăsat în urmă-le 
nici o urmă de existenţă.
S-ar părea că numai pentru a face 'n ciuda visătorilor de la Dunărea de Jos grecii nu vor să fie absorbiţi de coloniile de cuţovlahi 
stabilite în mijlocul lor. Cată îndealtmintrelea să fim drepţi faţă cu spiritul ce animă aceste colonii. Nu numai că n-au avut niciodată de 
gând să constituie un grup etnic independent, dar totdauna s-au asimilat puţin câte puţin cu grecii, ale căror aspiraţiuni naţionale le  
împărtăşesc. Ceea ce d. Pencovici constată c-o tristeţe în stare de a stoarce lacrimi tuturor patrioţilor români.
Tot aceasta am constatat-o şi noi adeseori înaintea lui, înaintea tuturor acestor apostoli ai urei, acestor misionari ai discordiei pe 
cari bunii noştri fraţi de la Dunărea de Jos i-au dezlănţuit asupra patrioticelor noastre populaţiuni din Macedonia. Fac un trist oficiu, 
o rea faptă. Naţiunile ce vor cucerirea orientului le sunt mulţumitoare. N-avem decât să citim, pentru a ne convinge, articolele de 
laudă pe cari foile austriace şi cele panslaviste le consacră din când în când propagandei române în ţările de limbă greacă.
Prin acţiunea timpului, prin comunitate de interese şi afinitate de rasă, colonii romani, iar nu românii stabiliţi în Macedonia, s-au 
contopit şi asimilat cu grecii, elementul autohton al ţării,  după ce aceste ţări au fost cucerite de romani . Cu toate acestea ei au 
continuat a vorbi un patois care s-apropie mult mai mult de limba provensală decât de cea română, ceea ce dovedeşte într-un mod 
victorios că cuţovlahii , de rasă greco - latină , veniţi din Occident, nu sunt deloc, precum se pretinde în Bucureşti, coloni veniţi de pe 
malurile Dunării. Numai daca românii s-ar pretinde moştenitori ai vechilor romani — ceea ce-ar fi absurd, de vreme ce marile naţiuni 
neolatine ale Occidentului au mai mare drept la aceasta — ar putea să pretinză drepturi de proiecţie asupra cuţovlahilor din Imperiul 
otoman. Francejii, italienii şi spaniolii ar fi mult mai întemeiaţi să pretindă protectoratul acesta, pentru că acel patois  pe care-l 
vorbesc pretinşii compatrioţi ai d-lui Urechia se apropie, precum am zis, mult mai mult de diferitele idiome ce se vorbesc până azi la ei 
decât de limba română. Ca sprijin al celor ce zicem e de ajuns a spune că d. Pencovici şi toţi compatrioţii săi nu se pot înţelege cu 
cuţovlahii decât prin interpret.
Îşi fac iluzii la Bucureşti când şi 'nchipuie că prin emisari şi institutori români vor separa pe cuţovlahi de naţionalitatea greacă. 
Admiţând chiar cu d. Pencovici că-n Macedonia nu sunt decât români grecizaţi , e sigur că aceştia, mândri cum sunt de numele de 
grec, nu se vor lăsa duşi de intriganţi pe o cale care - ar izbuti fatalmente la lupte intestine cu grecii, pe cari pururea i-au considerat 
ca pe singurii lor compatrioţi . Daca aceste lupte ar veni, ceea ce nu credem, ele n-ar ajuta decât inamicilor declaraţi ai grecilor şi ai 
românilor. Oare asta se caută în Bucureşti ? D-nii Urechia şi compania, cari poartă ură numelui grec, cari recomandă trimişilor lor 
de război civil, precum am demonstrat-o , cea mai mare animozitate contra grecilor, au intrat cu îndrăzneală pe această cale. Daca s-
ar realiza vreodinioară odioasele lor proiecte se va putea zice cu poetul italian: Messena piange , Sparta non ride .
Puţinul succes ce l-a obţinut d. Dimitrie Brătianu pe lângă cuţovlahii de lângă Olimp, nedezrădăcinata lor alipire, când au fost 
lucraţi de-o sumă de agenţi trimişi din Bucureşti şi Constantinopol cu instrucţii de-ale fostului ministru al României pe lângă Înalta 
Poartă, patriotecele lor protestări faţă cu intrigile acestor agenţi, pe cari i-au alungat cu lovituri de picior, ar fi trebuit să deschiză  
ochii ultrapatrioţilor din Bucureşti, cari dau încă crezare minciunilor îndrăzneţe ale unui Mărgărit şi raporturilor nesăbuite ale unui 
Pencovici. După Margaritis şi alţi oameni ejusdem farinae locuitorii Olimpului ar fi trebuit să se ridice în masă la apropiarea trupelor 
greceşti, pentru a afirma naţionalitatea lor română fie chiar vărsându-şi sângele. La apropiarea trupelor noastre ei au mers în masă 
spre întâmpinare şi şi-au plecat stindardul, ceea ce pentru ei era un semn invederat de supunere naţională. Acestea erau sentimentele 
acestor români pe cari d. Brătianu întreprinsese , într-un voiaj ce l-a făcut anume la Londra şi la Paris, de a-i reprezenta ca inamici 
incarnaţi ai naţionalităţii greceşti. Cei din Macedonia nu se vor purta altfel în ziua în care vor vedea desfăşurându-se  în mijlocul lor 
mândrele noastre colori naţionale.
Nu vom insista asupra opiniilor politice din articolul de mai sus, ci vom releva numai erorile istorice şi filologice.
Deja Theophylact , sub anul 579, şi Theophan sub acelaşi an pomenesc de români în oastea trimisă în contra avarilor; sub anul 976 
Cedrenus  povesteşte că între  Prespa  şi Castoria călători români au ucis pe David, fratele ţarului bulgar Simeon. De aci înainte existenţa 
românilor balcanici nu mai e tăgăduită  de nimeni. Anna  Comnena  [î]i citează în jumătatea a doua a secolului al  Xi-lea  lângă  Exeva  . În 
jumătatea a doua a secolului al doisprezecelea călătorul evreu Benjamin de Tudela [î]i găseşte în munţii Tesaliei, nesupuşi de nimeni, cu totul 
neatârnaţi şi o spaimă a grecilor. Nicetas Choniates în fine numeşte munţii Tesaliei Valahia Mare. În toată suta a treisprezecea numirea veche de 
Tesalia ieşise din uz şi se 'ntrebuinţa numai numirea de Valahia. George Acropolita , G. Phrantzes , catalanul Ramon de Muntaner , Henry de 
Valenciennes , apoi chiar hrisoavele împăraţilor bizantini numesc ţara Vlahia Mare, Blaquie la Grant. Etolia şi Acarnania se numesc Vlahia 
Mică (Phrantzes ), partea de sudost a Epirului , vechea Dolopie , se numea Vlahia Superioară.
Teodor Angelos Comnenos Ducă domneşte în suta a Xiii-a peste Epir, Tesalia, Albania şi Macedonia, cari toate la un loc se numesc 
Vlahia , atât de cătră scriitorii bizantini cât şi de cei occidentali .
Departe dar de-a fi numai o mână de coloni romani, românii erau în evul mediu unul din popoarele cele mai numeroase ale Peninsulei, 
după toată probabilitatea traci romanizaţi, ca şi cei din Dacia. Rolul cel mai însemnat [î]l joacă sub asanizi , dintre cari Ioaniţiu , în răspunsul 
dat papei Inocenţiu III, se declară a fi el, împreună cu poporul, de origine romană, mulţumind papei că l-a adus la această cunoştinţă. Poporul 
românesc al Peninsulei a fost aşadar absorbit de greci şi de bulgari şi din el n-au rămas decât aceste puţine fragmente ce le vedem azi, dar 
despre cari nu e nici o îndoială că ei sunt autohtoni, şi grecii — coloni ce locuiesc între ei. Nici nu se poate altfel, de vreme ce grecii sunt 
pretutindenea coloni, în Asia Mică, pe ţărmii Mării Negre şi-n alte locuri.
Cât despre limba macedoromânilor, e azi un adevăr cunoscut de toţi că e numai un dialect al limbei dacoromâne şi că n-are a face deloc 
cu limbile neolatine ale Occidentului. Studiile recente ale lui Miklosich au dovedit-o cu toată evidenţa. Atât dialectul din Istria cât şi cel 
macedoromân sunt varietăţi a limbei dacoromâne , cu mici deosebiri fonologice şi cu mari şi hotărâtoare asemănări.
Ne rămâne numai să admirăm ignoranţa grecilor moderni în privirea istoriei şi  etnografiei  unor ţări asupra cărora pretind a avea 
drepturi.
Dacă se află români în Macedonia cari vor redeşteptarea poporului lor şi readucerea lui la conştiinţa naţională ei au cuvânt să lucreze în 
acest senz şi nu injuriile foilor greceşti [î]i vor opri. În mozaicul de popoare orientale credem că e loc şi pentru români şi că nu există nici o 
necesitate ca ei să fie anexaţi la Grecia. Gazete însă cari combat un raport ce nu există, a unei misiuni ce n-a fost trimisă, luând de sprijin 
fantaziile etnocratice ale d-lui Paparigopolu în locul adevărului etnologic aievea şi făcând analogii filologice din lună dovedesc pe de o parte o 
deplină ignoranţă în materia ce-o tratează, pe de alta că o rea cauză susţin daca, în favorul ei, au nevoie de-a înainta neadevăruri.
[11 august 1882]
 
[,,«ROMÂNUL» ŞI «NAŢIUNEA» SE PLÂNG...”]
 
,,Românul" şi ,,Naţiunea" se plâng de slabele rezultate ce le dă şcoala noastră rurală. În adevăr, chiar în judeţul Ilfov, în care e situată 
capitala şi unde influenţa acesteia asupra populaţiunii rurale e vădită, abia 15% dintre copiii obligaţi a umbla la şcoală o şi vizitează în adevăr; 
85% continuă vara a paşte gâştele, iarna a nu face nimic.
Se citează o sumă de cauze pentru a esplica această înapoiare : unii zic că administraţia e rea, alţii că învăţătorii sunt neglijenţi, alţii 
acuză aversiunea ţăranului în contra şcoalei şi numai cauza adevărată n-o spune nimeni.
E prea adevărat că administraţia vede în şcoli o sarcină odioasă. Învăţătorul şi şcoala sunt concurenţii postulanţilor la bugetul comunei; 
adesea primarul e [un] om trecut prin puşcărie, notarul de chipul şi asemănarea lui, perceptorul un bandit, toţi numiţi de subprefect şi constituiţi
în comitet de esploatare a comunei rurale. Dispreţ pentru biserică şi ură pentru şcoală este signatura aşa numitei administraţii comunale.
Adesea învăţătorii sunt ignoranţi şi vicioşi. Pentru ca şi şcoala să rămâie 'n familie, prea adeseori o rudă a primarului ocupă postul, care-
n acelaşi timp când e învăţător e totodată şi perceptor sau îngrijeşte de interesele private ale primarului. Nu e o raritate ca revizorul, sosind pe 
neaşteptate în comună, să afle şcoala prefăcută în coteţ sau în staul pentru vitele de ispas şi pe d. învăţător cale de două poşte, făcând pe 
vătejelul primarului. Cu toate acestea se trimit raporturi regulate, ba chiar dări de seamă despre examene făcute, contrasemnate de primar şi 
întărite cu sigiliul comunei, asupra unor lucruri cari n-au existat deloc, asupra unor şcoli cari n-au fost nicicând deschise.
Aversiunea ţăranului în contra şcoalei e asemenea esplicabilă. El vede zilnic că această şcoală nu-i produce decât duşmani şi 
esploatatori. Abia unul a ajuns a înşira două slove pe hârtie şi aspiră a se face sau notar sau ajutor de notar sau arhivar în comună. Boala 
funcţionarismului a intrat din nefericire şi în sate; o sumă de oameni fără ştiinţă de carte şi corupţi de administraţia noastră imorală s-a întins ca 
lăcustele asupra ţării întregi. Aceşti tirani direcţi ai ţăranului, aceşti zilnici spoliatori , cărora le e ruşine de muncă şi cari introduc viţiul în 
comuna rurală, sunt din nenorocire ieşiţi ei înşii din şcoala rurală. Oricare a absolvit două clase primare nu mai vrea să ştie de plug ori de coasă. 
E mai comod pentru el a fi demnitar public, funcţionar.
Dar totuşi cauzele de căpetenie a relelor rezultate nu sunt acestea, ci una mai generală şi mai apăsătoare: sărăcia. D. A. V. Millo a 
dovedit condei cu condei că până şi bugetul de venituri al unui ţăran fruntaş e întrecut de bugetul sarcinelor pe cari trebuie să le poarte. Vara 
ţăranul are nevoie de munca, oricât de neînsemnată, a copilului — măcar de coarnele plugului trebuie să ţie, măcar vitele să i le pască . Iarna nu 
are cu ce-l îmbrăca şi nu-l poate trimite la şcoală. Cine-a vizitat o şcoală rurală se va fi mirat de aerul bolnăvicios al bieţilor copii cari, goi, 
galbeni şi ca vai de capul lor, tot mai vizitează şcoala. E un tablou de adâncă mizerie acesta — aşa trebuie să fi arătând copiii irlandejilor şi 
lucrătorilor din Londra. Mortalitatea întrece în cele mai multe judeţe din România naşterile. Cine cunoştea fizionomiile vesele ale copiilor de 
ţăran pe la 1850 şi înainte nu le mai recunoaşte azi. Mizeria părinţilor e deci cauza determinantă a pustietăţii şcoalelor rurale şi a slabelor 
rezultate ce ele dau. Peste aversiune ţăranul ar trece, ba a trecut în realitate în Ardeal, a trecut în satele noastre de moşneni, cari, cu toate că n-au 
pământ, au deprins câte un meşteşug, mai cu seamă lemnăria şi rotăria , şi a căror stare economică e ceva mai bună. Fără a desfiinţa cauza 
aceasta — mizeria — şcoala nu se va popula şi orice măsuri administrative, departe de-a fi folositoare, vor fi numai o vexaţiune mai mult 
asupra unui popor stors cu desăvârşire de demagogia superpusă.
Învăţământul e obligatoriu, dar această obligativitate e o ironie. A-l obliga pe ţăran să-şi trimită iarna copilul rău îmbrăcat la şcoală 
înseamnă a i-l ucide. Există sate pustie de copii, unde generaţia viitoare doarme în cimitir; pământurile date de legea din 1864 rămân pustii, 
casele —  vizuine  părăsite, moartea e aliatul  promiscuităţii  etnice din oraşe, un aliat sigur al Caradalelor şi Mihăleştilor pentru stingerea 
poporului românesc.
Aceste sunt lucruri nu imaginate , ci văzute cu ochii, constatate zi cu zi şi pas cu pas. Există fără îndoială — adesea unde nici nu te 
aştepţi — câte un învăţător bun şi harnic care-şi pune toate silinţele, care ar vrea să facă uneori mai mult decât poate. Există, rari dar cu atât mai 
meritoşi , asemenea oameni, dar starea de care se sparg toate silinţele lor e mizeria populaţiei.
Comunele sunt compuse din mai multe cătune depărtate una de alta, adesea cale de-un ceas şi două. Câţi copii se află împrejurul 
şcoalei, în apropierea ei imediată, pot suporta frigul şi vin, cei mai din depărtare rămân acasă.
Mizeria, în forma crudă în care există la noi, e duşmana şcolii. În Anglia sunt destule şi bune şcoli, cu toate acestea o a cincea parte a 
populaţiei nu ştie a citi şi scrie — şi tocmai această a cincea parte e clasa muncitoare care poartă Anglia pe umerele ei. Astfel, chiar în state 
vechi şi ipercivilizate mizeria e duşmana şcoalei elementare. Şi această mizerie, departe de-a înceta, merge şi va merge crescând. În fiece an 
bugetul se încarcă cu sarcini nouă în favorul negoţului străin, cari sarcini în ultima linie cată a se plăti din munca producătorului. Daca am 
întreba la ţăranii vânduţi robi pentru dări câte procente din datoria lor sunt destinate a acoperi anuităţile drumului de fier, câte pentru plata unor 
funcţionari de prisos, câte pentru cheltuieli de lux am vedea clar că, cu asemenea organizare, unde predomină decorarea trădării şi pensionarea 
negustorilor de vorbă, ţăranul nostru rămâne condamnat la ignoranţă şi la mizerie.
[13 august 1882]
[„DE CÂTE ORI «ROMÂNUL» ERA ÎN OPOZIŢIE...”]
 
De câte ori ,,Românu" era în opoziţie se ocupa cu oarecare stăruinţă de starea conaţionalilor noştri din Ardeal şi Ţara Ungurească. De 
când însă roşii veniră la putere ,,Românul" părea a se feri de-a mai rosti chiar numele Transilvaniei.
Această dezinteresare deplină forma un contrast cu restul presei române.
Nu e vorba de România irredenta, care nu există decât în imaginaţia maghiarilor, nu de ,,Daco - românia ", o invenţiune austro - 
rusească , făcută pentru a fi opusă de-o putere celeilalte, ci de-un adevăr, de-o realitate etnologică.
Deşi munţii despart poporul românesc în bucăţi, deşi aceşti munţi, care le-a păstrat naţionalitatea în evul mediu, constituie azi o piedică 
statornică pentru unirea politică a lor, totuşi, din suta a şaptesprezecea începând, au prins a se naşte un contact intelectual între diferitele 
provincii în care acest popor locuieşte. Faptul cel mai curios şi mai important din toate este unitatea de limbă, de datine juridice, religioase şi de 
viaţă familiară. Miron Costin este cel dentăi care-n suta a şaptesprezecea constată această unitate vrednică a inspira mirare.
El descrie curăţia şi frumuseţea limbei vorbite în Maramureş şi viaţa neatârnată a românilor de acolo, ne dă legenda fondării Moldovei 
şi a Ţării Româneşti, constată iden [ti ]tatea de origine şi limbă a poporului. În acelaşi timp cărţile bisericeşti, tipărite în Ardeal, în Moldova, în 
Ţara Românească, opresc procesul de diversificare şi de dialectizare a graiului viu; acesta primeşte prin cărţi o normă unitară în rostire şi în 
scriere, căci, printr-un instinct fericit, traducătorii şi scriitorii originali aleg ca model dialectul cel mai arhaic al românilor, cel vorbit în Ţara 
Românească şi-n o parte a Ardealului, căci la cel mai vechi din toate se puteau reduce, ca la un prototip, dialectele ce încercau a se forma pe 
atunci. Poate să fi fost un instinct de adevăr, poate c-a fost însă chiar cunoştinţa limbei latine care i-a îndemnat la aceasta. Alături cu limba 
exista ca element de unitate literatura populară, a cărei răspândire uniformă nu e de tăgăduit. Aceleaşi balade ce s-au cules în munţii Moldovei 
sau ai Ardealului s-au aflat, în variante, în Dobrogea, încât se constată că piesele nemerite de literatură populară aveau tendenţa de-a se răspândi 
la toţi românii.
Pe lângă acestea aflăm în decursul evului mediu unitatea datinei juridice. În Ungaria, în Banat, în Ardeal, la noi, în Polonia chiar, 
oriunde românii ar fi fost aşezaţi din vechi sau veniţi din nou, ei cer cu stăruinţă să se judece după dreptul românesc, jus olachale, care va fi 
corespuns pretutindenea cu ceea ce la noi se numea „obiceiul pământului". Dar o trăsură de unitate şi mai caracteristică întâlnim la poporul 
întreg. În evul mediu românii erau în Peninsula Balcanică şi în Ardeal castrenses , ziditori şi apărători de cetăţi, sub orice Coroană ar fi trăit. Ei 
bine, aflăm la domnii din epoca noastră eroică o adevărată manie de-a zidi mănăstiri întărite; numai Ştefan cel Mare a ridicat vro patruzeci. 
Toate aceste asemănări, anterioare chiar formaţiunii statelor române, am numit-o într-un cuvânt - unitatea preexistentă a rasei.
Precum Italia evului mediu, cu toată bucătăţirea  ei politică, îşi păstrase unitatea intelectuală, precum şi-a păstrat-o Germania după 
războiul de treizeci de ani, tot astfel ar fi fost bine ca românii să fie pretutindenea atât de conservatori ca să păstreze în viaţa lor publică şi-n cea 
privată elementele de unitate dintre ei.
Din nenorocire nu s-a întâmplat astfel.
Orice zgârie - hârtie care n-avea idei nouă a crezut că poate înlocui această lipsă prin vorbe nouă, de-aci în România mania generală a 
neologismelor.
Deşi rostirea normală a limbei româneşti e indicată fără abatere prin scrierile din veacurile trecute, totuşi românii moderni n-au găsit 
încă mijlocul de a o scrie în mod unitar. Câte capete, atâtea ortografii. Literatura populară stagnează, căci afară de doi-trei scriitori nimeni din 
noi nu mai e 'n stare a reproduce graiul viu al poporului. Limba săracă a gazetelor a scos din uz miile de locuţiuni frumoase şi caracteristice cari 
formau avuţia lexicală a limbei. Cât despre legi, e aproape de prisos să vorbim. Nimeni nu ştie în ce consistă obiceiul pământului. Peste noapte 
şi prin surprindere s-au introdus codici, traduşi rău din franţuzeşte, o organizare comunală tradusă, regulamente traduse; toate formele esterioare 
ale unei civilizaţii străine s-au introdus la noi: scumpe, sterpe, ultraliberale , neavând alt rezultat decât favorizarea străinilor în toate afacerile lor 
din România. Astfel statul român nu este un produs al geniului rasei române, ei un text franţuzesc aplicat asupra unui popor ce nu-l înţelege şi 
nu-l va înţelege niciodată. Unitatea ideală ce exista între români se nimiceşte zi cu zi; în loc de-a sămăna în toate cele, începem a ne deosebi. Nu 
mai vorbim de nepăsarea noastră naţională, care-a făcut cu putinţă ca o promiscuitate etnică din cele mai curioase să formeze clasele culte şi 
consumatoare din România. Destul numai că limba e gonită de păsăreasca gazetelor, muzica de-o admirabilă adâncime e gonită de cântece 
nemţeşti şi franţuzeşti sau trasă pe calapodul celei străine, încât îşi pierde caracterul
şi naivitatea; literatura — o reproducere rea a celor străine; legile — o traducere; organizaţia — o maimuţare.
Iată ceea ce înţelegem noi sub tradiţie: păstrarea elementelor caracteristice şi naţionale ale unui popor. Pentru noi nu e îndoială că, daca 
s-ar fi putut păstra prerogativele politice ale familiilor noastre vechi, ţara aceasta ar fi fost cu mult mai românească decum e azi — şi că d-nii C. 
A. Rosetti şi Giani, oameni cari, fără vina lor, nu tăgăduim, sunt noi în România, nici au înţeles vreodată importanţa tradiţiei, nici au crezut în 
necesitatea păstrării ei.
Am spus că, pe când ,,Românul" era în opoziţie, se ocupa mai des de stările de lucruri de peste munţi. O făcea în modul său superficial, 
nu pentru că l-ar fi interesat soarta românilor de acolo, ci pentru a câştiga popularitate. E de ex. un fapt constant pentru foile din România că, în 
descrierile ce le plagiază cine ştie din ce foi străine asupra provinciilor române din Austria, numele de localităţi citate nu sunt cele româneşti, ci 
cele ungureşti sau nemţeşti. Chiar „Monitorul" scrie Cronstadt şi Hermannstadt , când e vorba de Braşov ori de Sibiiu. De când însă roşii au 
venit la putere, relaţiile lor gingaşe cu Austro-Ungaria [î]i făcea să nu mai zică o vorbă măcar de câte se petrec dincolo.
Şi-n adevăr curioase lucruri se petrec. Pe când presa germană şi maghiară [î]i dă zilnic zor cu identitatea de interese între România şi 
Austro-Ungaria, o jumătate a poporului nostru e supus unui tratament cu totul escepţional. Naţionalităţi egale la număr cu românii au de mult o 
poziţie politică. Cehii discută în Dieta Boemiei, au şcoli şi o universitate plătită de stat; în Galiţia limba polonă e oficială, atât la autorităţi cât şi 
în învăţământ. Croaţii au Dieta proprie şi guvern propriu; românilor, nu numai că n-au o reprezentaţiune politică ori un teren de viaţă publică, 
dar li se tăgăduieşte până şi dreptul de - a - şi face şcoli cu banii lor proprii.
Ziarele române de peste munţi începuseră a se mira cum „Românul" tace în privirea aceasta. Noi nu ne-am mirat de aceasta. Oamenii 
politici ai roşilor nu au nici o pricepere pentru cestiuni naţionale, n-au avut-o înlăuntru, n-o au în afară: Fraza au repetat-o pururea: vorba 
naţionalitate au fost înscris-o pe drapelul lor; esenţa însă n-au înţeles-o nicicând. De vorbă s-au servit gonind popularitate, dar în faptă s-au 
dovedit a fi intelectual străini, a nu pricepe nimic din tot ce constituie viaţa proprie a unei naţionalităţi. Despreţuind biserica noastră naţională şi 
înjosind-o , atei şi francmasoni cum sunt toţi, ei ne-au lipsit de arma cea mai puternică în lupta naţională; dispreţuind limba prin împestriţări şi 
prin frazeologie străină, au lovit un al doilea element de unitate; despreţuind datinele drepte şi vechi şi introducând la noi moravurile statelor în 
decadenţă, ei au modificat toată viaţa noastră publică şi privată în aşa grad încât românul ajunge a se simţi străin în ţara sa proprie. 
Ne temem deci că interesul pe care din nou şi pe neaşteptate îl arată ,,Românul" pentru stările de lucruri de dincolo de munţi va avea un 
caracter cu totul platonic, de vreme ce toată viaţa politică a roşiilor ne dovedeşte incapacitatea lor înnăscută de-a înţelege ideea naţionalităţii şi 
lipsa de pietate pentru toate elementele câte-o constituie.
[14 august 1882]
 
[„«NAŢIUNEA» NE CAM IA...”]
 
„Naţiunea" ne cam ia a nume de rău că am reprodus din ziarele germane impresia pe care actualul ministru de esterne o face asupra 
sferelor dominante din Viena, Pesta şi Berlin. În realitate însă vina noastră e? Cine-i pune pe prietini să scrie atât de lăudăros despre noua 
noastră Escelenţă? Sau crede „Naţiunea" că e de prisos de-a cunoaşte opiniile unei străinătăţi direct interesate în privirea schimbării noastre 
ministeriale? Dimpotrivă, în loc de-a fi pricină de supărare, credem că am făcut foarte bine a reproduce acele impresii, pentru a da ocazie presei 
guvernamentale de a-şi reafirma credinţele şi programa în cestiunea dunăreană. Noi nu luăm responsabilitatea celor produse de ziare străine: 
relata referimus , cele scrise le copiem şi noi pe româneşte, şi rămâne cu totul la apreciaţia cititorului din ţară daca le găseşte conforme cu 
adevărul local au ba. Câteodată asemenea corespondenţe ne descopăr în adevăr lucruri cari ar fi păcat să se piarză pentru posteritate , căci 
uneori ,,ştie satul ce nu ştie bărbatul", află corespondentul mai mult decât aflăm noi. Apăruse odinioară o broşură în Germania, picantă, plină de 
interes dramatic şi de maliţie . N-ar fi fost păcat ca foile române să nu ia notiţă despre broşura d-lui Erdmann baron de Hahn? Tot aşa precum 
„Românul" reproducea atunci pasaje
scrise de un străin, ne luăm şi noi permisiunea de-a reproduce impresiunile foilor germane, ba le dăm o importanţă chiar mai mică de cum l[e] 
dădea ,,Românul" citaţiunilor din acea broşură. Noi nu comentăm ; tale - quale , cu istoria cam naivă despre rechizitele de la Creditul funciar, 
aşa prietinoase şi cam nătânge cum sunt, le redăm şi noi cititorilor noştri.
,,Românul" face mai mult; el dezminte foile germane prin citate autentice ale ministrului nostru de esterne, care fără îndoială sfărâmă în 
mod victorios aserţiunile foilor germane. Noul nostru ministru e cunoscut în toate ca un om de o rară consecuenţă, care nu se abate nici câtu-i 
negru sub unghie de la ceea ce-a statuat ; prin urmare ne putem întemeia pe deplin pe ceea ce-a zis odată.
Fără voie ne aducem aminte însă de o serie de incidente, foarte comune în ţara noastră. Există un om care scrisese pascuiluri în contra 
Coroanei. A fost decorat cu Bene-merenti. Un altul vedea o prăpastie între tron şi ţară; prăpastia e acoperită cu desăvârşire de-un portofoliu 
ministerial şi de-un directorat de bancă. E ciudat — dar consecuenţele şi principiile sunt cam fragile în ţara noastră.
Spre a nu trece de părtinitori reproducem tot aci unele informaţiuni cari i se trimit ,,Gazetei generale" din Augsburg, tot în privirea 
noului cabinet. Se poate că tema, tratată cum e mai jos, să convie mai mult confraţilor noştri.
Iată acele informaţiuni:
 
Numirea d-lui Dimitrie Sturza la Ministeriul de Esterne se tratează de presa austro-ungară într-un mod care are nevoie de-o 
rectificare, cel puţin întru cât priveşte aserţiunea foilor din Pesta şi Viena, că chemarea sa la ministeriu ar fi semnalând o întoarcere a 
României în cestiunea dunăreană. Căci, deşi nu se poate contesta că simpatiile personale ale lui Dimitrie Sturza pentru Germania şi 
Austro-Ungaria ne dau o garanţie că noul ministru de esterne [î]şi va pune silinţele de-a favoriza cu toată puterea bunele relaţiuni cu  
marile puteri ale Europei centrale, totuşi am exagera influenţa unui singur om daca am admite că poate avea o influenţă determinantă  
asupra atitudinei guvernului într-o cestiune de principiu, la a cărei tratare ministeriul Brătianu a făcut majorităţii parlamentare toate 
concesiile cerute. Dar totuşi e un mare avantaj ca astăzi portofoliul  Esternelor  să fie în mâinile unui om politic carele, fiind o 
capacitate eminentă pe terenul economic şi financiar, posedă o judecată îndestul de nepreconcepută  pentru a dezaproba părerile 
acelei direcţiuni şoviniste care uită cu totul, asupra cestiunii politice a Dunării, puse în avanscenă, valoarea reciprocităţii de politică 
comercială dintre România şi învecinata Austrie. Afară de asta, Dimitrie Sturza, care  şi-a 'nceput  cariera politică în rândurile 
conservatorilor, face parte, ca şi Aurelian, ministrul Instrucţiunii, din aripa moderată a naţionalilor liberali, încât mirarea acestor doi 
în cabinet se poate considera ca un progres spre bine. Chiţu, care fusese viceprezident al Camerei înainte de-a fi numit ministru, e 
dintre amicii intimi ai lui C. A. Rosetti şi de aceea e de aşteptat că va face tot ce-i va sta prin putinţă pentru ca să favorizeze, în noua 
sa poziţie, planurile de reformă ale vechiului său protector. Cât despre Rosetti, se pare că s-ar fi restabilit între el şi Brătianu, cel puţin 
în parte, vechea înţelegere. Aceasta o deduc din textul proclamaţiei pe care Rosetti o adresează alegătorilor şi prin care conducătorul 
parlamentar al naţionalilor liberali arată că retragerea sa de la Ministeriul de Interne, la începutul Lui ianuarie, precum şi depunerea 
mandatului său de deputat e motivată prin opoziţiunea ce s-a făcut planurilor sale de reformă. Despre o retragere din viaţa politică nu 
e nici vorba în manifestul publicat în ,,Românul". Nu se ştie daca restabilirea,  concordiei  între cei doi .mai eminenţi oameni ai 
partidului guvernamental se întinde şi asupra proiectului patronat de Brătianu, combătut de Rosetti, de-a disolva Camerele.
 
După cât se vede, ceea ce unii strică  alţii dreg .
[15 august 1882]
 
[„NI SE PARE CĂ VORBIM...”]
 
Ni se pare că vorbim destul de limpede pentru oameni cu mintea normală ca să fim înţeleşi şi să nu se substituie cuvintelor noastre alt 
senz decât acela pe care li-l dă lexiconul, graiul viu şi convenţia mutual stabilită între oamenii ce vorbesc aceeaşi limbă.
Cu toate acestea ,,Românul" nu se sfieşte a ne atribui următoarea idee:
 
Partida conservatoare voieşte mai presus de orice o stare de lucruri în care mulţimea să fie dedesupt şi puţinii deasupra; ea doreşte 
ca clasele de jos să nu se ridice la o viaţă mai largă şi mai deplină şi privirile ei se întorc cu iubire la starea de lucruri ce domnea în 
trecut.
 
E adevărat că am afirmat şi afirmăm că o societate bine constituită şi sănătoasă cată să aibă forma unei piramide. O lopată de grâu 
aruncată în vânt, când recade la pământ, ia această formă, cea mai sigură pentru durata ei. Daca ar lua forma unui cub sau al unui cilindru ar 
cădea la cea întâi suflare de vânt. Astfel şi cu un popor şi cu un stat. Pe cât timp Roma era înconjurată de sate cuprinse de ţărani, pe cât timp 
baza ce purta această cetate era largă, Roma a cucerit  pământul; când însă  Laţiul şi Italia s-au pustiit, când întreg poporul s-a prefăcut în 
politiciani care cereau panem et circenses de la guvern, subzistenţa din banul public, piramida era întoarsă cu vârful în jos, toţi domneau şi 
nimeni nu muncea, şi Imperiul a căzut în faţa unor
popoare barbare, dar mai drepte, mai sănătoase, mai firesc organizate decât poporul roman în decadenţă.
La atâta însă se mărgineşte afirmarea noastră, la principiul că numărul celor ce muncesc pentru a produce trebuie să fie, spre binele lor 
şi al societăţii întregi, infinit mai mare decât numărul negustorilor de vorbe şi negustorilor de marfă chiar; că producţiunea păstrează intactă 
sănătatea şi puterea musculară a unui popor; că în puterea lui musculară consistă secretul tinereţii lui, siguranţa de-a rămânea o rasă sănătoasă 
de oameni. Azi nu mai e îndoială că orice om care părăseşte munca musculară pentru cea intelectuală e condamnat cu toată siguranţa în 
coborâtorii săi la degenerare şi la pieire. E statistic constatat că munca aspră, exerciţiul continuu al puterilor fizice asigură pentru totdauna 
existenţa unui popor, asigură viitorul şi propăşirea lui, pe când fuga de plug, ocolirea soiurilor grele ale muncii aduce cu sine degenerarea 
musculaturii , dezvoltarea anormală a sistemului nervos, o înclinare spre desfrâu şi plăceri, nimicirea gradată a puterilor de reproducţiune, 
neuropatie şi anemie , în fine stingerea rasei, adesea în condiţiile cele mai ruşinoase.
Cu aceasta n-am zis însă ca clasele muncitoare să nu fie libere, să nu aibă putinţa de a se ridica. Oricând trebuie să existe putinţa pentru 
om de a urca prin muncă şi merit ierarhia socială, care n-ar trebui să fie decât o ierarhie a muncii.
Dar să ne-nţelegem: prin muncă şi merit. Nu prin esploatarea muncii altora, nu prin speculă, nu prin şarlatanerie politică, nu prin tripotaj 
şi joc de bursă. Când luăm însă la rând aşa numiţii dezmoşteniţi ai partidului roşu cari au devenit milionari, nu vom afla unul singur care să se fi 
îmbogăţit prin muncă. Ce-a muncit, ce-a produs Carada pentru a fi milionar? Nimic, a fost copil de casă al d-lui C. A. Rosetti — unicul merit; a 
vândut ţuică din viile d-lui Brătianu — singura muncă. Acestea nu sunt titluri suficiente pentru diurne de câte 70000 franci pe an ce le primeşte 
acest onorabil din partea statului român. Aşadar statul a devenit din partea unei societăţi de esploatare obiectul unei spoliaţiuni continue şi aceşti 
oameni nu urcă scările ierarhiei sociale prin muncă şi merit, ci prin abuzul culpabil al puterii politice, câştigate prin alegeri, prin frustrarea 
statului cu sume însemnate. Aceşti dezmoşteniţi, departe de - a - şi câştiga o moştenire proprie pe pământ pe singura cale a muncii onorabile, 
fură moştenirea altora, alterează mersul natural al societăţii, se substituie prin vicleşug şi apucături meritului adevărat şi muncii adevărate, sunt 
o reeditare în formă politică a hoţilor de codru, instituind codri guvernamentali şi parlamentari.
Ierarhia muncii se constituie, prin chiar natura ei, în piramidă. La zece mii de oameni învăţaţi pe toate terenele se naşte un Darwin sau 
nu Buckle ca vârf al piramidei; din sutele de mii de soldaţi ale unei armii mari se alege un Moltke, ale căror servicii se răsfrâng apoi asupra 
întregului. Această ierarhie firească o susţinem şi noi.
Ceea ce însă numiţi d-voastră ,,o ridicare din ce în ce mai mare a claselor care au fost dezmoştenite de toate drepturile" este nu o 
înmulţire a cunoştinţelor şi a puterii de muncă a acestor clase, ci, din contră, amăgirea lor prin fraze politice şi ,,o ridicare din ce în ce mai mare" 
a unor panglicari cari nu fuseseră dezmoşteniţi de nimic, pentru că de moştenirea ce-a adus-o din ţara turcească au căutat să se dezbere, prin 
săpun şi pieptene, nu s-o păstreze. În locul ierarhiei muncii ş-a meritului s-a introdus ierarhia vicleniei stupide şi a apucăturilor maloneste . Un 
bandit ca  cuviosul  Simion, o vulpe vânătoare de diurne şi afaceri tăinuite cum e Carada, jucători de bursă şi nulităţi cărora natura, drept 
compensaţie a stupidităţii lor, le-a dat perfidia şi instinctul necinstei , iată clasele ce le-aţi ridicat din ce în ce mai sus.
A existat în lume un stat care-a apus după o viaţă de şapte mii de ani — Egipetul. Înlăuntrul anticităţii deja Egipetul era o anticitate 
proprie, şi Homer putea vorbi de ea cum noi azi vorbim de Homer. Egiptenii erau cunoscuţi pentru înţelepciunea, pentru spiritul lor de adevăr şi 
de dreptate. Unui popor care-a existat şapte mii de ani d' a rândul nu i se poate tăgădui o calitate: arta de-a guverna. Cel puţin ar fi absurd a i-o 
tăgădui după o probă continuă de atâtea mii de ani. Egiptenii erau asemenea cunoscuţi ca poporul cel mai conservator al anticităţii. Ei au voit să 
eternizeze pentru urmaşii din veacurile viitoare într-o icoană de piatră secretul lungii lor vieţi pe pământ şi au zidit — piramidele. Viaţa altor 
state comparată cu a Egipetului este ca viaţa unei muşti comparate cu a unui om, ca traiul unei buruieni comparat cu a unui stejar. Statul 
egiptean era ierarhic. Nu este exact ceea ce afirmă unii, că oamenii nu puteau trece din castă în castă. Din contra, putinţa de-a trece era asigurată  
— dar numai meritului şi muncii. State demagogice, cari nu ţin seamă de ierarhia naturală a meritului şi a muncii şi cari, din contra, află 
mijloace de-a privilegia înaintarea feneantismului şi sterilităţii oamenilor vicleni şi maloneşti, răsar şi pier, fără înflorire, ca plantele criptogame 
.
Daca dar secretul pentru existenţa unei rase este păstrarea calităţilor ei musculare, secretul vieţii lungi a unui stat este păstrarea ierarhiei 
meritului.
[17 august 1882]
[„DE CÂŢIVA ANI ÎNCOACE...”]
 
De câţiva ani încoace se manifestă şi la noi o tendenţă învederată pentru crearea unei industrii naţionale. Mai cu seamă Concordia 
Română din Bucureşti au ştiut să adune în sânul ei mai mulţi bărbaţi din deosebitele clase ale societăţii cari, deplorând părăginirea în care zac 
aproape toate ramurile de activitate naţională, au simţit în ei îndemnul de-a trezi la o nouă viaţă munca, paralizată de concurenţa străină şi de 
lipsa unui învăţământ special.
Ca o probă de activitate Concordia Română a deschis espoziţia ei, fără concurs guvernamental , din mijloace proprii, în localul ei 
restrâns. Daca acea espoziţie de obiecte confecţionate de români n-au fost splendidă ca să uimească ochii lumii, a dovedit pentru cine ştie a 
vedea că talentul de-a deprinde meserii oricât de grele nu-i lipseşte românului, ci ocazia şi putinţa de-a dezvolta acele aptitudini, de - a - şi 
exercita puterile.
Daca vrea cineva să judece un popor n-are decât să ia nu legile lui scrise, nici trecutul lui, ci literatura actuală şi guvernul actual. Aceste 
sunt semne sigure, cari arată ca un termometru starea unei societăţi.
Când constatăm că guvern şi Camere consistă, după mărturisirea d-lui Dimitrie Brătianu, din indivizi buni de puşcărie şi din ,,speculanţi 
ai intereselor publice" buni de carantină, când constatăm pe de altă parte că băieţii de ieri alaltăieri scot gazete literare şi ştiinţifice, oameni ce 
nu sunt încă în stare a pricepe nici ce e ştiinţă, nici ce e literatură, e evident că, daca în sfera intelectuală lucrurile stau atât de rău, nici în sfera 
muncii materiale ele nu pot sta sus. Nu se poate aştepta de la o generaţie care, cu abecedarul în buzunar, administrează, scrie tragedii, face 
finanţe, planuri strategice etc., ca ea să aibă un interes serios pentru lucruri cari cer studiu şi pricepere, cum e activitatea economică, atât de 
multilaterală şi de varie. Cu spirite conducătoare ca tejghetarul Carada, cu financiari ca Eliade Cârciumărescu, cu redactorul Adonis de la 
,,Românul" care, însărcinat al statului în cestiunea răscumpărării, a confundat interesele reciproce cu atâta abilitate încât s-a ales cu milioane, cu 
asemenea oameni în capul ţării nu se poate cere ca industria sau meseriile să se fi bucurat de cea mai mică atenţie din partea plebei dominante. 
A trăi din munca altora, asta o înţeleg ei; a încuraja această muncă, a o diversifica, a o crea unde nu există, a da aptitudinilor naţionale libertatea 
de-a se aplica după soiul lor la ramuri diverse de producţiune, a aduce prin măsuri combinate înţelepţeşte poporul, până azi agricol, la 
diviziunea muncii, a-i da ocazia de a-şi întrebuinţa timpul iernei, pe care-l pierde în zădar — aşa ceva nici nu le-a trecut prin minte acestor 
oameni, pe cât de vicleni pe atât de sterpi şi neputincioşi pe terenul adevărului.                                        
Concordia Română era deci creată într-un mediu social cât se poate de nefavorabil. Cea dentăi piedecă a propăşirii , sub presiunea 
căreia se resimte orice meserie şi orice început de industrie, este concurenţa străină, condusă cu abilitate, încurajată adeseori prin premii de cătră 
guvernele străine. A doua piedecă e lipsa de capital. În adevăr, munca e sterilă fără concursul capitalului şi, cu cât capitalurile puse la dispoziţia 
muncii vor fi mai numeroase, aceasta va fi mai bine retribuită şi va prospera mai repede.
Însă aci se 'ntreabă totdauna a câta parte din capitalul ce există într-o ţară se pune la dispoziţia muncii, a câta se risipeşte pe plăceri şi în 
mod cu totul neproductiv . Daca vom cerceta acest punct important vom observa că aproape toate capitaliile câte le produce agricultura se 
cheltuiesc pentru mărfuri introduse din străinătate, adecă pentru servicii făcute de străini; că ele se risipesc pe lux şi în mod improductiv, că la 
dispoziţia muncii din ţară nu rămâne aproape nimic. A treia piedecă, cea mai grea din toate, e lipsa de aptitudini, de forţe productive. Braţe şi 
creieri au toţi, dar nimeni nu i-a învăţat cum să le întrebuinţeze în modul cel mai folositor. De aceea românul e redus la cele mai grele şi mai 
puţin productive soiuri de muncă.: o clasă de mijloc în care munca să consiste în combinarea forţei musculare cu cea nervoasă NU există la noi 
decât în începuturile unei industrii nouă, în resturile anticuate ale unei industrii vechi.
Iată dar mediul  asfixiant  în care se mişcă începuturile de industrie naţională, şi desigur e un merit cu atât mai mare de-a lupta în 
asemenea grele împrejurări, un merit pe care cu dragă inimă îl recunoaştem şi-l preţuim.                     
Acum societatea ,,Concordia" şi Clubul comercianţilor şi meseriaşilor din Iaşi se unesc pentru a convoca un congres pentru ziua de 10 
octomvrie, la Iaşi, unde se va discuta starea economică a ţării.
Deşi felicităm societatea Concordia pentru iniţiativa luată, mărturisim că Clubul comercianţilor şi meseriaşilor din Iaşi ne inspiră 
oarecare neîncredere. Acest din urmă club este eminamente politic după cât ştim, constituit nu pentru a încuraja comerţul şi industria, ci pentru 
a da materialul trebuincios de agenţi electorali guvernului roşu. În acest Club sunt şi mulţi negustori de vorbe cari nu s-ar sfii a se folosi de 
concursul Concordiei, ce pân' acum s-a ferit de veleităţi
politice, pentru scopuri electorale de-o importanţă apreciată numai de trinitatea Gheorghian - guţă Panu - verussi .                                              
Iată punctul asupra căruia credeam de datorie a atrage atenţia membrilor Concordiei. Această societate n-a făcut nicicând politică 
militantă, din contra, ea a căutat să atragă în cercul ei oameni de cele mai diferite vederi, al căror scop e încurajarea muncii naţionale. 
Asociindu-se cu un club eminamente politic, [î]i dă acestuia o importanţă pe care n-o merită, dă un lustru firmei Herşcu Goldner et Comp., de 
care aceasta - ar fi onorată, dar care n-are a face câtuşi de puţin nici cu negoţul, nici cu industria naţională. Caveant consules. Să nu se 'ntâmple 
ca toată iniţiativa Concordiei să degenereze într-un fel de manipul electoral, pentru a vedea la alegerile viitoare ieşind din urnă pseudozugravul 
chefalonit Verussi, scandalosul dascăl Guţă Panu şi evreofilul Gheorghian.
Ar fi păcat de scopurile eminent naţionale ale Concordiei de-a le vedea puse în serviciul personal al vânătorilor de funcţii, de diurne şi 
de subvenţii oculte cari au inundat de la un timp încoace Iaşii.                                                 
[18 august 1882]
 
[„DUPĂ CUM NE ASIGURĂ...”]
 
După cum ne asigură ziarele  iniţiate  în tainele guvernului Camerele se vor convoca în octombrie, c-o lună înainte de termenul 
reglementar, pentru?... pentru a rezolva unele cestiuni cari nu mai sufăr nici o întârziere.
Se ştie înţelesul acestei diplomatice parafraze . De câte ori am auzit-o ne-am închipuit, în naivitatea noastră, următorul lucru: muncim 
pământul cu acelaşi plug cu care-l munceam la anul o mie două sute după Hristos, în vremea voievodului Bărbat şi a Radului din Făgăraş; se 
vede că Adunările s-au convins că, după o întârziere agronomică de aproape şapte sute de ani, azi nu e timp de pierdut; cată să modificăm 
sistemul nostru de cultură, ca să putem ţine pas cu alte ţări. Cel puţin aşa ne închipuiam . Când colo, care era lucrul ce nu suferea întârziere? 
Vro pensie reversibilă, vro răscumpărare de drum de fier cu câştiguri pentru deputaţi ş.a.m.d.
Curioşi copii suntem noi românii!    
Cel mai simplu om care-a observat că albina adună miere şi ceară, iar cuca îşi pune ouăle în cuiburi străine deduce că aşa va face albina 
în veci de veci, că tot astfel va rămânea şi nevasta cucului, care, ca femeile cele stricate, îşi leapădă copiii pe mâni străine. În toate cele 
recunoaştem necesitatea absolută a legilor naturii, ştim că o piatră aruncată va cădea în jos după o anume lege, că repezimea ei va creşte 
succesiv în patrat, ştim că apa nu curge la deal, ştim că soarele cată să iasă la răsărit şi să se cufunde la apus în noapte ; numai despre oameni ne 
facem iluzii. De la oameni pe care prezidentul lor [î]i numeşte ,,buni de puşcărie şi de carantină", pe care d. C. A. Rosetti [î]i numeşte ,,soitarii 
", de la oameni cari au dovedit că sunt moraliceşte putrezi, intelectual sterpi, mai putem aştepta îmbunătăţiri? Pretextează cineva de a-l fi 
cuprins iluzia că din aceşti oameni poate răsări lumină şi libertate?
Caracterul empiric al oamenilor e aşa de fix, rămâne aşa de unul şi - acelaşi precum e una şi - aceeaşi forma şi sămânţa plantelor, forma 
lupului şi a maimuţei . De la lup nu poţi aştepta fapte de miel, de la pisici nu apucături de căprioară — numai de la oameni, a căror natură e 
constatat rea şi netrebnică, suntem încă în stare a aştepta lucruri bune, cu totul neconforme cu natura şi cu inteligenţa lor? Nimeni nu aşteaptă de 
la lemn calităţile fierului, de la lut calităţile aurului şi totuşi sunt oameni cari de la soitarii , maturităţi pentru Văcăreşti şi carantină, pretextează 
a aştepta fapte mari.
Iată în ce consistă iluzia. Suntem dar siguri că cestiunile cari nu mai sufăr întârziere s-ar putea amâna tot aşa de bine precum amânăm 
reforma plugăriei noastre de la 1 200 şi până azi. Altceva e la mijloc, iar interesele ţării numai un pretext sub vălul căruia se pregătesc nu 
reforme, ci nouă grupări de persoane şi de ambiţii.
Să vedem cari sunt lucrurile ce se petrec?
Căpeteniile roşii, văzând că în adevăr nu mai merge, că ţara e uimită de corupţia adâncă şi de ignoranţa neagră a partidului roşu, s-au 
sfătuit între ei să pară că se dezbină . Ei să-şi facă loruşi opoziţie — asta-i cestiunea. ,,Românul" să facă opoziţie guvernului, ,,Naţiunea" 
asemenea — să crează lumea că există sciziuni profunde în sânul partidului. Se ştie că Corpul nostru
electoral nu prea face deosebiri de nuanţe; opoziţia e opoziţie orişice-ar gândi, guvernul, guvern. Ca la manevre, unde o parte a armatei joacă pe 
inamic, astfel o parte a roşiilor au început să joace opoziţia şi să reprezinte partidul virtuţii. Oricât voturile alegătorilor s-ar împărţi, tot unul de 
ai lor cată să iasă din urnă. Când manevra va fi sfârşită pe câmpul electoral, în Cameră se vor împreuna rangurile în aceeaşi armată de 
esploatare şi de băieţi de procopseală care-a existat şi pân' acum .
N-ar fi minune ca aceste mari manevre electorale să izbutească şi să vedem că pretinsa opoziţie şi pretinşii guvernamentali, odată 
adunaţi în Dealul Mitropoliei, se arată a fi de un chip şi de-o asemănare, unii lupi goi, alţii îmbrăcaţi pe timpul alegerilor în piei de oaie, dar 
aruncând în lupăria din Deal,  în codrul parlamentar, o deghizare devenită de prisos.
Se vorbeşte asemenea de-o intrare a grupului ,,Binelui public" în rangurile roşii. În adevăr, pretinsa reorganizare a partidului liberal ar fi 
o admirabilă ocazie pentru a se opera o accesiune mai pronunţată cătră putere. Poate că cine citeşte ,,Binele public" n-ar crede una ca aceasta — 
dar la Dumnezeu şi-n ţara românească toate sunt cu putinţă.
Se poate asemenea ca-n toamna aceasta Camerele sau să lucreze înainte, sau să fie dizolvate. Daca s-ar dizolva, tot planul acesta de 
operaţiune va fi norma de conducere a roşiilor. Vor juca unii pe opozanţi , alţii pe guvernamentali şi, daca ţara va fi dispusă a vota pentru 
opoziţie, are să cumpere pisica 'n sac şi se va deştepta prea târziu că oaia din urnă s-a transfigurat , în Cameră, în lup.
A 'ntroduce acest joc pare a fi misiunea ,,Naţiunii". În adevăr, pielea de oaie e blândeţea cu care se face opoziţie; o blândeţe care-a 
prezidat de-atâtea ori actele din Dealul Mitropoliei şi le-a îngăduit intră în cadrul comparaţiunii noastre. Statul major al unei şi aceleiaşi armate 
s-a despărţit deci în două: unul din fraţii generali conduce pe pretinşii inamici ai partidului roşu, pe cei travestiţi, celălalt frate conduce partea 
netravestită a turmei. Lupta aparentă va începe; se vor auzi împuşcături, dar oarbe, fără glonţi , vor bubui tunuri, dar fără ghiulele. Şi de-o parte 
şi de alta soldaţii se vor da prinşi fără a fi încercat să se apere cu baioneta şi, când lupta aparentă se va fi sfârşit, toţi vor vedea că n-a fost decât 
o manevră. Glonţii purtători de moarte nu vor fi fost decât pe hârtie, uciderile nu se vor fi întâmplat decât în coloanele gazetelor; toţi îşi vor 
depune lăncile şi coifurile de carton în bufetul Camerelor şi un vesel banchet va încheia duşmăniile teatrale, banchet făcut în intimitate , pentru 
a râde de ţară şi a se admira reciproc cum au fost în stare eroii să tragă atât de bine pe sfoară opinia publică.
Comedie, comedie !
Tragic e lucrul numai pentru ţară, pentru poporul nostru, sărmanul. Acesta va continua a purta în spate o pătură întreagă de feneanţi şi 
de ignoranţi, de oameni incapabili de-a se hrăni prin muncă onestă şi avizaţi la banul public; administraţia va continua a fi o bandă de hoţi şi 
mizeria va creşte din ce în ce, până ce vrun popor mai tânăr şi mai drept se va îndura să puie capăt noului Bizanţ. Sub un guvern cu limbă 
străină ţăranul nostru va începe a răsufla, precum răsuflă azi în Basarabia rusească. Am vorbit adesea cu ţărani de lângă Cetatea Albă, ba chiar 
de la  Movilău  de dincolo de Nistru şi toţi, văzând starea ticăloasă a fraţilor lor din România pretinsă liberă, ziceau că ,,bun şi mare e 
Dumnezeu" de i-a scăpat de stăpânirea română. E trist a constata acest adevăr; e trist a constata că faimoasa noastră psendocivilizaţie nu s-a 
tradus decât într-o cumplită apăsare a poporului nostru. La urma urmelor însă nici un popor nu e osândit de Dumnezeu de a fi vecinic robul 
invaziunei stârpiturilor orientale şi când, fără  nici un bine pe pământ şi fără rază de speranţă în inima sa amărâtă, cade ostenit în umbra 
străinătăţii, el a murit pentru istorie, dar moartea va fi fost o binefacere supremă şi o mântuire pentru el.
[19 august 1882] 
 
[,,«LUPTĂTORUL» DIN FOCŞANI CONTINUĂ...”]
 
,,Luptătorul" din Focşani continuă a ne da tabloul stării economice a ţării, descoperind vânzări silnice de obiecte scutite de lege pentru 
plata dărilor. Ziarul comunică de astă dată două publicaţiuni de vânzare ale perceptorilor din comunele Bonţeşti - cârligele şi Măicăneşti , jud. 
R. Sărat:
 
Obiectele secuestrate locuitorilor din Bonţeşti sunt: 600 scânduri de câte 16 palme una lungimea; 10 dulapi ; una scurteică femeiască de atlas de 
lână gri , blănită cu blană neagră şi vulpe; două aşternuturi , unul verde şi altul conabiu ; 198 vedre vin alb, recolta anului curent; 14 oi; rodul de la 98 
pogoane vie; precum şi, de la 22 „pogoane porumb", recolta anului 1882; 2 iepe; 3 cai; o jumătate pogon fâneaţă , livadă ; 100 doage ; un râmător ; 1 
zăbun ; 1 ferăstrău cu coardă; arendarea pre doi ani a două pogoane vie; un junc ; 18 bucăţi lemne de construcţie de case; 10
căzi; 1 curătoare; 1 butie; 1 mânzată ; 1 boloboc ; 1 oglindă de perete. Licitaţia s-a ţinut în ziua de la 24—26 iulie expirat , 1882. Iscălit p. agent 
Zoicărescu (originalul se află la redacţiunea ,,Luptătorului ").
La comuna Măicăneşti s-au secuestrat : 6 oi ; 1 gonitor ; 3 iepe; 90 coţi velinţe ; 2 vaci; 1 pereche foi; 23 coţi aşternut; 3 ţoale de car; 1 aşternut; 
20 baniţe porumb; 2 cai şi 3 butoaie . Vânzarea acestor obiecte va avea loc de la 15—25 august. Agent Ionescu — No. 139.
 
Aşternut, haine, instrumente de muncă, recoltă — totul i se vinde ţăranului pentru a hrăni nesăţiosul buget. Şi în acelaşi timp în care vie, 
vite, grădini, animale de muncă, vasele pentru fabricarea vinului, c-un cuvânt tot ce susţine viaţa ţăranului de pe-o zi pe alta se vinde la mezat 
pentru neplată de dări, în momentul în care starea poporului nostru e mai rea decum a fost vrodată şi puterea lui impozabilă istovită după 
probele de mai sus, ilustrul Carada e trimis la Berlin ca să contracteze o nouă datorie publică de 134 de milioane. Pentru ce? Pentru a construi 
nouă drumuri de fier, pentru a transporta un grâu ce nu se vinde, o producţiune brută care nu mai află cumpărători.
,,Românul" însuşi constată în numărul său de azi că nimic din banii realizaţi cu toba pe aşternuturi, zăbune , ferestraie nu se restituie sub 
nici un chip contribuabilului muncitor.
Debitanţii de tutun în loc de-a fi români, după cum prescrie legea, sunt, sub ochii directorului, în capitală chiar, străini. Dispoziţia legii 
nu e respectată nici de stat, care administrează el însuşi monopolul. Prin legea de la 1864 se prescrie ca cârciumarii din sate să fie români; nu 
sunt. Primăria cheltuieşte cinsprezece milioane, dar nici măcar lucrătorii cu mâna nu sunt români. La căile ferate, după dispoziţiile contractului 
de înterprindere , jumătate din funcţionari ar trebui să fie români. Nu sunt. Şi aşa în toate. Capitaluri de sute de milioane se iau an cu an din 
punga contribuabi [li]lor şi nimic, absolut nimic nu li se restituie. Pe când datoria publică s' adaogă cu sute de milioane şi acestea se cheltuiesc 
pentru a plăti servicii străine, ,,Monitorul" publică în toate zilele vânzări de case de-ale muncitorilor, pentru sume neînsemnate. Efectele 
sunt? ,,Românul" recunoaşte în fine ceea ce de şase ani [î]i spunem necurmat — recunoaşte că ipocrizia şi nepăsarea guvernamentală conduce 
la sărăcia muncitorilor, la mortalitatea lor, la degenerarea lor fizică şi morală.
Iată ceea ce-am zis şi am repetat de atâţia ani de când ,,Românul" face mereu apologia îmbunătăţirilor introduse de partidul liberal. 
Foaia guvernamentală ne dă chiar azi o serie lungă de pretinse îmbunătăţiri în favorul negoţului şi se laudă cu ele. Fără cuvânt. Prin aceste 
îmbunătăţiri aţi făcut ca ţara să atârne din ce în ce mai mult de-un negoţ străin, dovadă umplerea până la superfluenţă a oraşelor noastre cu 
negustori din câteşipatru colţurile lumii, cari, introducându-ne până şi făina din străinătate, paralizează în germene orice activitate proprie. Fără 
cultură, fără bani, fără aptitudini, negoţul ne-a prefăcut—copii economici — în concurenţi ai naţiunilor celor mai înaintate. Meseriaşul nostru 
este silit de negoţul ce-i introduce similarele străine să concureze cu acestea sau să lucreze cu pagubă. Ş-aşa în toate cele.
Până azi liberalii nu văd că interesele negoţului internaţional pe de-o parte, şi acele ale educaţiei noastre industriale pe de alta nu sunt 
identice, ci opuse. Până azi nu s-au convins că nu e permis a confunda, negoţul dinlăuntrul ţării, menit a introduce diviziunea muncii după 
condiţii climatice şi după repărţirea materiilor brute, cu comerţul internaţional, menit din contra, nu a diviza munca, ci a o reduce la un singur 
soi, la cel mai ingrat din toate.
Şi, cu toate acestea, în folosul comerţului internaţional Carada contractează o nouă datorie publică de 134 de milioane.
Puţin trebuie ca populaţiunile noastre să întreacă în degenerare fizică şi morală populaţiunele Indiei, supuse guvernului britanic, şi pe 
foştii sclavi negri din statele de sud ale Americei. Şi cu toate că mizeria crescândă produsă prin sarcini publice împiedică pe muncitor de-a se 
hrăni bine, de-a locui bine, de - a - şi trimite copiii la şcoală şi-l face să retrogradeze în toate cele, suma deja enormă a datoriilor publice se 
sporeşte din nou cu sute de milioane şi universalul Carada e trimis să menajeze aceste lucruri, cu cele mai mari foloase private pentru complicii 
săi din partidul roşu.
[20 august 1882]
 
[„CONFRAŢII NOŞTRI DE LA «BINELE PUBLIC»...”]
 
Confraţii noştri de la ,,Binele public" s-au găsit cu drept cuvânt atinşi prin câteva linii ce a apărut într-unul din cele din urmă numere ale 
„Timpului" şi care făcea aluziune la nişte zgomote după cari s-ar fi căutând o apropiere între partidul ,,Binelui public" şi partidul de la guvern.
Confratele nostru declară în modul cel mai formal că acele zgomote sunt neîntemeiate:
 
Nici faptele petrecute până astăzi, nici conduita noastră corectă şi sinceră nu autoriza pe cei de la „Timpul" ca să ne presupună măcar că cochetăm 
cu un guvern care s-a ilustrat numai prin fărădelegi sau că facem cauză comună cu o ceată de jefuitori ai averei publice.
Avem mult de luptat împotriva răului comun şi este de dorit ca asemenea bănuieli, vătămătoare din toate punctele de vedere, să dispară pentru 
totdauna.
 
Rugăm pe confraţii noştri să crează că în intenţiunea noastră nu a fost de a da vreun crezământ acelor ştiri, ci numai de a le denunţa, 
pentru ca să poată fi dezminţite, cum au şi fost în modul cel mai categoric.
Confraţii noştri mai observă că s-ar putea mai cu drept cuvânt să ni se atribuie nouă intenţiunea de a ne apropia de guvern, deoarece 
chiar de curând dd . Mavrogheni şi T. Rosetti au primit funcţiuni de la guvernul actual. Dar credem că la rândul lor sunt şi ei nedrepţi şi cu 
aceşti bărbaţi şi cu partidul conservator.
În ce priveşte pe d. Mavrogheni, vom observa că în toate ţările civilizate funcţiunile diplomatice sunt considerate ca afară din luptele de 
partide.
Şi tocmai de aceea, daca între noi şi în ţară putem să ne împărţim în mai multe partide, conservator, liberal, liberal sincer, independent 
etc., în faţa străinilor nu putem fi decât români şi constituim toţi un singur partid, partidul naţional.
În Anglia, de exemplu, miniştrii plenipotenţiari rămân la posturile lor deşi guvernele se schimbă, afară numai de cazurile rare în cari e 
vorba de a se schimba cu totul atitudinea politică a guvernului faţă cu una din puteri.
Astfel fiind, d. Mavrogheni, care şi-a servit ţara în timp de 30 ani pe terenul politic şi a cărui sănătate nu-i mai permitea să rămână în 
Parlament, a putut primi să şi-o servească şi de acum înainte într-o funcţiune care este afară din luptele politice şi pe care putea să o 
îndeplinească mai bine decât oricare altul, fără ca să-şi schimbe convicţiunile sale politici şi fără  ca să aibe dreptul cineva de-a califica purtarea 
sa de defecţiune .
În ce priveşte pe d. T. Rosetti, unul din cei mai demni reprezentanţi ai principiilor partidului conservator, caracterul său cumpătat şi 
pacinic, temperamentul său liniştit şi blând [î]l destina natural la magistratură şi-i impunea, ca să zicem aşa, funcţiunea pe care a exercitat-o cu 
atâta succes şi pre care va împlini-o şi de acum înainte cu acelaşi succes pentru binele ţării şi onoarea justiţiei. Şi, oricare ar fi părerea noastră de 
rău că în luptele politicei active vom avea un luptător mai puţin, partidul conservator o uită gândind ce bun şi demn magistrat a câştigat ţara.
Altele sunt faptele cari se pot numi defecţiuni şi cari ne-au făcut bănuitori, după cum observă, cu multă dreptate, confraţii noştri de 
la ,,Binele public".
[22 august 1882]
 
[„«PRIN NATURA PRINCIPIILOR LOR...»”]
 
,,Prin natura principiilor lor, Conservatorii văd cu ochi răi deşteptarea economică" aceasta e cea mai nouă frază ce-o debitează 
„Românul" şi, ca s-o probeze, citează deviza ,,mulţi dedesupt puţini deasupra". Ne impută asemenea că noi, vorbind de congresul economic, ne-
am esprimat neîncrederea faţă cu Clubul comercianţilor din Iaşi.
Dar oare nu contrariul e adevărat? Prin natura principiilor lor, roşii ar trebui să fie adversari ai deşteptării economice.
Întâi, daca sunt consecuenţi în liberalismul lor, cată să fie partizani ai liberului schimb . Din punct de vedere liberal e nedrept de a-l 
pune pe consumator să plătească mai scump articolele ce-i trebuiesc când le poate avea mult mai ieftine din străinătate căci, conform teoriei 
liberalismului, fiece om cată să fie absolut liber de a cumpăra în piaţa care-i convine şi de-a vinde asemenea.
E fără îndoială neliberal şi neegalitar de-a scumpi prin măsuri protecţioniste, chiar pentr-un timp mărginit, obiectele industriale, căci 
prin  scumpire  ele devin accesibile numai numărului mic al acelor bogaţi şi  neaccesibile  oamenilor mai săraci. Iată dar că protecţiunea 
favorizează inegalitatea şi restrânge libertatea omului sărac de - a - şi satisface cu banii munciţi de el necesităţile
sale, de-a cumpăra obiectele pe piaţa cea mai favorabilă lui, pe cea mai ieftină, pe cea străină.
Afară de asta un sistem care încurajează industria naţională constituie privilegii cari se răsfrâng asupra industrialilor şi le asigură 
câştiguri. Nimic mai neliberal, mai reacţionar decât privilegiul.
Introducerea industriilor favorizează totodată inegalitatea.  În măsura în care într-o  industrie  intervine concursul inteligenţei, se 
introduce între oamenii ce o profesează o ierarhie a muncii contrarie egalităţii. Idealul liberalismului e o societate în care toţi să fie egal de 
inculţi, egal de săraci, egal de guvernabili prin frazele d-lui C. A. Rosetti.
În realitate liberalii şi sunt în toate ţările partizani ai liberului schimb şi nu se sfiesc de-a stigmatiza cu porecla de ,,reacţionară'' orice 
măsură de protecţie; pentru că în alte ţări liberalii ştiu ce vorbesc, se 'ntemeiază pe principii şi 'nţeleg foarte bine că, sub firma liberalismului, nu 
pot debita idei reacţionare.
Numai la noi e altfel. Înclină ţara în favorul ideilor conservatoare? Numaidecât se află oameni abili cari să le escamoteze şi să le boteze 
liberale.
Când cei ce pretind a împărtăşi vederile liberalilor din ţările apusene adoptează idei protecţioniste nu dovedesc alt decât că nu şi-au dat 
seama de sistemul ce pretind a-l profesa, că n-au avut nicicând idei veritabile şi că, vorbe nedefinite umplându-le capul, cu vorbe şi pentru 
vorbe s-au luptat.
Coloanele acestei foi sunt de ani încoace marture că, în margini practice şi dictate de esperienţă, am fost pentru încurajarea, pentru 
protegerea industriei naţionale. Inconvenientele  măsurilor  protecţioniste le-am considerat ca o dare plătită în favorul  educaţiunii  noastre 
industriale  şi am sperat că dintr-un regim de protecţie şi educaţiune va rezulta diviziunea muncii. Pururea am văzut în diviziunea muncii 
principalul mijloc în contra mizeriei actuale, dar am constatat că această diviziune nu se poate întâmpla pe cât timp meseriile vor fi paralizate 
prin concurenţa fabricatelor străine şi în fine că educaţia noastră industrială este cea care cere sacrificii şi că le merită mai mult decât acea 
educaţie stearpă care produce zecile de mii de aspiranţi la funcţiuni.
,,Românul" ne-a escamotat ideile şi nu e minune ca azi să pretinză că sunt ale sale. Plagiarea e un obicei atât de înrădăcinat în România 
încât nu suntem nici cei dentăi nici cei din urmă cari au fost obiectul unei asemenea spoliaţiuni. Meşteri de a-şi apropria lucru străin, confraţii se 
mândresc azi cu bunul altuia şi pretind că nişte idei, poreclite reacţionare sau conservatoare în toate ţările celelalte, devin liberale la noi din 
momentul ce dumnealor vor binevoi a le lua de la alţii.
Credem că în privinţa controversei e destul de lămurit că ideile protecţioniste nu sunt, nici pot fi liberale şi trecem la cazul cu Clubul din 
Iaşi.
În afară de ordinea de gândiri pe cari le susţinem, am afirmat că Clubul comercianţilor din Iaşi e — din nenorocire — un club 
eminamente politic.
Am fi dorit aşadar ca o societate ca Concordia, care s-a ferit cu îngrijire de veleităţi politice şi electorale, să nu se amestece în activitate 
c-un club ca cel din Iaşi, a cărui unică ţintă pân' acum a fost de-a influenţa alegerile. Iată ceea ce am zis: nimic mai mult, nimic mai puţin. 
Societatea Concordia, care a dat probe de activitate neobosită , ai cărei membri s-au distins prin zel, inteligenţă şi nepărtinire, care s-a ferit cu 
nestrămutare de orice mişcare politică, fie opoziţională , fie guvernamentală, şi-ar ignora ţinta din momentul în care - ar intra în comunitate c-un 
club condus, după cum toată lumea ştie, de agenţi electorali subvenţionaţi de guvernul central din fonduri secrete. Menirea acelui club n-a fost 
pân' acum cel puţin nici negoţ, nici industrie, ci chip de-a pune cerul şi pământul în mişcare pentru ca deputaţi roşii să iasă din urnele Moldovei. 
A dat deci concurs în alegeri oamenilor adunaţi sub firma d-lui Herşcu Goldner, cari nici trecut au în Moldova, nici amici politici, nici măcar un 
nume respectabil, şi pentru cari orice idee, fie politică, fie economică, e bună să serve de pretext la vânătoarea de voturi, diurne şi funcţii.
Aşa a fost pân' acum cel puţin şi nu credem că acea asociaţie viciată de veninul politicei în chiar originile ei, să poată da alte rezultate 
decât acele pentru cari au fost făcută. Dar poate că suntem prea pesimişti! Cu atât mai bine. Daca Clubul ar fi în stare a împlini misiunea 
economică pe care 'ncearcă  a şi-o atribui, va rămânea vorba noastră jos şi fapta dumnealor sus. Dar, până la dovadă, insistăm a crede că 
Congresul economic, întru cât s-atinge de Clubul din Iaşi, e un mijloc din cele multe pentru a câştiga popularitate şi voturi sectei politicianilor 
roşii cari au început a se cuibări şi în Moldova.
[26 august 1882]
MACEDOROMÂNII
 
D. Alexandru Pencovici ne trimite câteva notiţe pe cari le publicăm mai la vale, culese cu ocazia călătoriei făcute între românii 
balcanici. Din aceste notiţe se va vedea că un popor întreg, aproape egal la număr cu grecii, e supus unui sistem de deznaţionalizare din cele mai 
odioase  , prin presiunea unei biserici străine şi a unor societăţi de agitatori străini al căror scop e dezmembrarea Imperiului otoman şi 
substituirea etnocraţiei turceşti prin etnocraţia grecească, pentru a ne servi de termenul consacrat de d. Paparrigopulo .
Ca fost director al serviciului statisticei în România, ca participator la congresele de statistică câte s-au ţinut în Europa pân - acuma , ca 
amic al celor mai cunoscuţi bărbaţi de ştiinţă în materie de statistică,  notiţele  d-lui Pencovici merită desigur crezare. Ele confirmă, prin 
intuiţiune proprie, ceea ce au constatat deja geografii şi istoriografii Peninsulei şi probează că, de la venirea turcilor în Europa, elementul latin, 
odinioară cel mai numeros al Peninsulei, au fost absorbit în cea mai mare parte de cătră popoarele conlocuitoare şi că grecii moderni se silesc 
acum a asimila până şi resturile, încă destul de însemnate, câte şi-au păstrat limba naţională.
Ni se pare că mijlocul cel mai eficace pentru a emancipa această populaţie latină de influenţa bizantină ar fi despărţirea ei bisericească 
de greci, ceea ce-au făcut bulgarii, ceea ce au făcut românii din Banat şi graniţa militară. Biserica răsăriteană e naţională; ea nu numai admite, 
comandă chiar ca serviciul în biserică să se facă în limba grăită de popor. E, o constatăm cu durere, o ruşine ca în suta a nouăsprezecea membrii 
unui popor de douăsprezece milioane aproape să fie siliţi, sub un guvern negrecesc , de-a întrebuinţa în şcoală şi biserică limba unui stat străin 
şi lor şi poporului dominant al osmanilor, şi să fie prada unor agitaţii îndreptate în contra existenţei Imperiului otoman şi a înşişi existenţei lor.
Iată şi scrisoarea în cestiune.
[27 august 1882]
 
[„ÎNTRE MULTELE ÎMBUNĂTĂŢIRI...”]
 
Între multele îmbunătăţiri economice pe cari, cu şi fără cale, le propun onorabilii confraţi din Strada Doamnei, este una — şi anume cea 
din urmă — care nu e lipsită de originalitate. Organul d-lui C. A. Rosetti crede că se pot realiza capitalurile necesare pentru a crea o societate de 
navigaţiune româno - bulgară , unită cu una franco - engleză care, făcând concurenţă societăţii austriace, să împiedece înstrăinarea definitivă a 
Dunării de Jos.
Ideea aceasta nu e cu totul nouă; noi înşine am susţinut în diferite rânduri că e cu putinţă a se face concurenţă Societăţii de Navigaţiune, 
că drumurile noastre de fier i-o şi fac chiar în mod considerabil şi că antreprenori străini cari ar împodobi vasele lor cu colorile noastre ar putea 
să constituie un surogat, nu tocmai esenţial, al unei navigaţiuni naţionale. E aproape sigur că Domnii vechi, stăpânitori[i] Dunării şi Mării 
Negre, cum erau Alexandru cel Bun şi Mircea I, posedau în statele lor o navigaţiune exercitată de genoveji şi veneţiani , care, fără a fi naţională 
şi în mâna poporului muntean al românilor, a înflorit pe ţărmurii noştri până-n vremea lui Mohamet II. Dar fost-au aceasta o navigaţiune proprie 
a noastră? Dezvoltat-au românul aptitudinile sale nautice , dacă le are? Daca poporul nostru ar fi contractat deprinderile navigaţiunii din epoca 
aceea încă, ea ar fi subzistat şi în vremea predominaţiunii turceşti şi altă faţă ar fi avut Dunărea. Din nenorocire, ea nu era decât un copil adoptiv 
care-a fugit îndată ce l-au alungat turcii; o educaţie anume în această direcţie a chiar poporului nostru n-a avut nicicând loc şi, cu toate că ţărmii 
amândoi ai Dunării sunt ocupaţi de populaţiuni de limbă şi rasă română , român corăbier abia se va găsi. Numai oamenii de munte coboară pe 
plute cu repejunea săgeţii apele Bistriţei ş-a altor râuri, pentru ca, ajunşi la port, să se 'ntoarcă acasă pedeştri.
E dar cam bizară forma în care foaia guvernamentală gândeşte a se realiza dezvoltarea navigaţiunii române, căci o societate bulgaro - 
franco - engleză , în parentez şi română, e măcar pe trei sferturi tot atât de puţin română ca cea austriacă — căci ce-mi sunt franco - bulgaro 
-englejii  , ce-mi sunt austriacii? Ce-mi e unul, ce altul? Deşi înşine am formulat o asemenea idee, când era vorba de-a  preântâmpina 
preponderanţa marei monarhii vecine pe Dunăre, cată să recunoaştem
că, substituind unui termen străin un altul tot atât de străin, poate fi un expedient minunat de-o însemnată valoare momentană, dar rămâne un 
expedient, o măsură preventivă care nu va folosi tocmai mult răspândirii gustului de navigaţiune între români.
Ar fi dar practic ca confraţii să ne spuie ce cred în privirea aceasta. Am făcut drumuri de fier cari, după lege şi natura lucrului, au să fie 
odată administrate numai de români. Cu toate acestea pân-în ziua de azi n-a gândit nimeni la înfiinţarea unei şcoli politehnice din a cărei elevi 
buni să se recruteze inginerii şi administratorii viitori ai reţelei noastre de căi ferate. E adevărat că o sumă de români se aplică în străinătate la 
studii tehnice, ba par a avea chiar o înclinare şi un talent deosebit pentru ştiinţe pozitive; e adevărat asemenea că la o şcoală înfiinţată imediat, 
funcţiile s-ar ocupa, ca după obicei, nu după merite, ci după protecţiile de cari se bucură concurenţii; cu toate astea nu credem ca, pentr-un timp 
îndelungat, să ne putem dispensa de o asemenea şcoală înaltă. În toate zilele aproape coloanele optimiste ale ziarelor guvernamentale ne 
vorbesc de dezvoltarea agriculturii noastre, de întrebuinţarea maşinelor în locul braţelor, de sute de alte îmbunătăţiri. Cu toate acestea, într-o 
ţară a cărei producţiune se 'ntemeiază aproape esclusiv pe plugărie, se află o singură, zi una, şcoală de agronomie, şi chiar despre acest institut 
unic nu se poate afirma că ar putea servi de model. Dar oricine pronunţă vorba ,,maşină" spune totodată că aceste instrumente, daca înlocuiesc 
puterea braţelor, cer pe de altă parte concursul inteligenţei omeneşti. Deşi românul e din natură inteligent, proroc nu e şi nu putem aştepta de la 
el, ca fără cunoştinţe mecanice, să poată conduce o maşină. Dovada? Aproape toţi  maşiniştii  sunt străini. Se vorbeşte în acelaşi ton de 
dezvoltarea industriei şi a meseriilor. Dar cum se pot aceste fără educaţie profesională, fără ca încercările şi începuturile să fie încurajate şi 
sprijinite. Dovadă că nu se poate e că unul dintre magnaţii noştri, carele s-a 'ncercat a fonda o fabrică, e azi aproape ruinat după cât auzim, cu 
toată activitatea şi cu toată cunoştinţa sa de cauză. El nu poate lupta cu primele de export ale statelor vecine.
Tot astfel foaia guvernamentală vorbeşte azi de navigaţiune naţională ,,bulgaro - franco - engleză ". Cum îşi închipuiesc confraţii istoria 
aceasta?
Cred că, substituindu-se unei companii străine o altă companie străină, aptitudinile nautice ale poporului românesc se vor dezvolta 
mult? Fără îndoială, multe şi curioase abateri s-au comis de către Societatea de Navigaţie, mai cu seamă multe uzurpaţiuni şi, pentru a reafirma 
dreptul ţării şi a nu-l lăsa să cază în desuetudine — deşi în asemenea cazuri nu există prescripţiune — , poate fi, precum am zis, un espedient 
practic de-a opune pe-o altă societate celei existente . Dar e un espedient; să nu ne 'nchipuim că fără muncă proprie, fără ca populaţiuni proprii 
ale noastre să deprinză arta navigaţiunii, vom avea vreodinioară vase şi marinari . Oriunde intervine concursul inteligenţei, deprindere şi o 
educaţie specială se cere, căci e mare deosebire între a ridica o sarcină în spate numai cu putere musculară şi între a dirige un vas.
Acestea am avea de observat la istoriile pe apă ce ni le zugrăveşte foaia guvernamentală. Nimic nu se câştigă în mod durabil fără muncă 
proprie, fără deprindere proprie. A substitui pe unul altuia poate fi necesar pentru cuvinte de drept; dar cu dezvoltarea ca atare a navigaţiunii o 
asemenea măsură nu are a face.
[28 august 1882]
 
[„DACĂ VOR MAI FI EXISTÂND...”]
 
Dacă vor mai fi existând încă, din păcate, oameni nărăviţi, cu sufletul şi cu tendinţele reacţionare, cari să se îndoiască de propăşirea 
noastră socială şi de omenia guvernului actual, le recomandăm cu stăruinţă următorul anunţ, al cărui original redacţiunea „Luptătorului", din 
Focşani, de pe care-l reproducem, declară că-l are în birourile sale:
 
De vânzare sunt: 38 ţoale, 1 vacă, 2 cămăşi bărbăteşti, 3 cămăşi femeieşti, 3 scurteici femeieşti, 2 feţe de ghete , 8 aşternuturi, 1 iapă, 3 scoarţe de 
lână, 3 perne, 95 pogoane porumb a se arenda, 8 flanele , 4 rochii, 1 şervet , 49 pogoane fân a se arenda, 3 zăbune femeieşti, 1 zăbun bărbătesc, 3 vase 
deşerte pentru vin, 2 pieptare de postav, 1 pereche pantaloni femeieşti, 4 1/ 2 pogoane pârloagă, a se vinde rodul, 2 brâie roşie, 1 pereche cioareci , 3 
plapome, 1 mintean, 1 polcă femeiască, 1 manta şi 6 coţi materie.
P. Agent: M. Cursarie 
 
Toate aceste obiecte, ne spun confraţii noştri, au fost secuestrate locuitorilor din comuna Risipiţii  , plasa Marginea de Jos, judeţul 
Râmnicul Sărat; iar vânzarea s-a şi efectuat în zilele de 24, 25 şi 26 iunie expirat.
,,Luptătorul" mai înşiră o mulţime de alte fapte gingaşe de felul acesta, căci pomelnicul e lung şi fericirea sătenilor desăvârşită.
Desculţi ne-a făcut Dumnezeu; se pare că desculţi voieşte să ne lase şi d. Brătianu. Zicem desculţi prin eufemism, căci în realitate e 
vorba de o adevărată despuiare .
De altminteri, căutând bine, aceste procedări sumare ale perceptorilor regimului fac parte dintr-un întreg sistem de guvernământ. Daca 
ar fi izolate, am fi dispuşi să credem că ele sunt dictate de interes, sau pornite dintr-un exces de zel condemnabil ; din nenorocire ele sunt 
generale, se petrec pretutindeni şi pe fiecare zi şi, putem adăuga fără teamă de a fi dezminţiţi, că ţara ,,pradă perceptorilor s-a dat", dacă ne este 
permis să schimbăm un vers celebru. Mezatul a devenit o adevărată maximă de guvernământ, căci d. Brătianu ţine cu orice preţ să dovedească, 
lumii că situaţiunea noastră finanţiară este din cele mai înfloritoare.
Astfel, pe când lăzile vistieriei se umplu de bani, sărăcia rămâne lucie prin sate, căci totul a fost vândut cu  toba de perceptor. Nimic nu 
scapă acestui teribil agent administrativ.
Se vinde omului până şi cele mai neapărate obiecte de îmbrăcăminte pentru dânsul, pentru femeie şi pentru copiii lui! Şi setea de 
urmărire a mers aşa de departe încât ne-a fost dat să vedem zilele trecute chiar braţele sătenilor scoase la licitaţiune. Bietul ţăran, văzându-şi 
casa pustie, vitele vândute, femeie şi copii goi şi nemâncaţi, îşi ia câmpii de disperare şi trece graniţa— doar va da de un cer mai ospitalier!
Această ticăloşie adâncă în care zace ţara de atâta vreme nu împiedică întru nimic pe miniştrii Maiestăţii Sale de a se duce pe la băi sau 
prin vilegiaturi de luni întregi. Preţioasa d-lor sănătate are trebuinţa de cele mai mari îngrijiri. Daca perceptorii esecută fără milă şi fără lege, 
atât mai rău pentru aceia cari nu-şi plătesc dările ! Regatul se ţine cu cheltuială; trebuiesc lefuri mari şi diurne încă şi mai mari miniştrilor şi 
deputaţilor; trebuiesc mai cu seamă sinecure şi pensiuni droaiei nesfârşite a favoriţilor acestora. Daca ţăranul nu va munci ca să plătească birul 
cine oare va îngriji de soarta lefegiilor ce se hrănesc din buget?
Nu ştim câtă vreme încă ţăranul se va supune acestei barbare şi stupide exploatări din partea guvernanţilor săi. Căci răbdarea are şi 
marginile ei, răbdare îndelungă, de şapte ani de când strigoii administrativi [î]i sug sângele şi-l schingiuiesc !
De câte ori a fost vorba de soarta lui pe hârtie s-au ridicat sute şi mii de voci din tabăra zisă liberală ca să protesteze de devotamentul şi 
de solicitudinea lor pentru temelia casei şi a naţionalităţii române...
Fiecare s-a grăbit a recunoaşte că condiţiunea eroului de la Plevna este din cele mai mizerabile şi că trebuie să se aducă o îndreptare 
relelor de cari sufere, sub pedeapsă de a fi trataţi de barbari şi de a pierde stima lumii civilizate.
Toate vorbele frumoase ce s-au spus necontenit prin ziarele oficioase, toate făgăduielele ce s-au făcut s-au tradus întotdauna prin cea 
mai odioasă împilare de fapt.
Probă sunt nenumăratele scandaluri şi nelegiuiri în contra cărora ţipă districte întregi, fără ca nimeni să le audă plângerile. Probă sunt 
aceste mezaturi neomenoase şi infame, cari ne umple sufletul de scârbă şi de ruşine şi ne face uneori să disperăm de viitorul acestei ţări.
[1 septembrie 1882]
 
[,,«ROMÂNUL» DE LA 29 AUGUST...”]
 
,,Românul" de la 29 august înserează următoarele rânduri, sub rubrica Abuzuri:
 
Multe ziare publică un număr de mari abuzuri ce s-ar fi făcând la proprietatea de la Ungureni a d-lui G. Lecca.
Nu vedem anunţată nici o cercetare şi nici o întâmpinare făcută în această privinţă.
Suntem deprinşi a avea multă stimă pentru familia Lecca.
Avem însă o datorie mai mare; aceea d' a cere dreptate şi legalitate pentru toţi.
Astfel fiind, suntem datori a reproduce şi noi, ca extras, următoarele linii ce sunt în fruntea „Gazetei de Bacău" de la 26 august:
,,Aici, de ani întregi, săteanul munceşte câte cu 6 fr. falcea de arătură; aici li se vând vitele şi cenuşa din vatră pentru aşa numitele datorii ale 
boierului; aici se omoară oamenii între ei provocaţi de feciorii boiereşti; aici se torturează ; aici se ia cu forţa dreptul altuia; aici legea nu poate intra; 
aici sătenii au ajuns la sapă de lemn".
 
Ne aducem aminte că ţăranii de pe moşia Neaga sau Socetul din Teleorman au reclamat în nenumărate rânduri în contra abuzurilor 
neomenoase ale liberalului senator Pişca. Ei au mers chiar cu jalbă la rege spre a-şi expune păsurile.
Toate plângerile lor au rămas zadarnice până astăzi. De ce oare ,,Românul" n-a cerut dreptate şi pentru ei ?
[3 septembrie  1882]
 
[„CE IMPERTURBABILI SUNT CONFRAŢII...”]
 
Ce imperturbabili sunt confraţii de la ,,Românul" ! Se vede c-au uitat cu desăvârşire catehismul liberalismului când [î]i prinde gustul a 
spune că sistemul protecţionist nu are a face şi nu stă în legătură cu seria de idei politice pe care un partid le profesează.
,,Românul" nu se sfieşte chiar a parafraza o metaforă întrebuinţată de noi tocmai în favorul educaţiunii industriale:
 
E ceva firesc ca un copil să nu se poată lupta în contra unui bărbat; el are nevoie de protecţiune până ce să ajungă bărbat, ca să se lupte cu bărbaţii. 
Aruncându-l deodată în luptă [î]l vom ucide.
 
Aceştia sunt termeni întrebuinţaţi de noi în aceeaşi materie pe care o discută ,,Românul" în polemica sa actuală.
Daca însă din punct de vedere economic un popor e copil, e tot aşa în privire politică. De când lumea nu s-a văzut ca un popor să stea 
politiceşte sus şi economic jos; amândouă ordinele de lucruri stau într-o legătură strânsă; civilizaţia economică e muma celei politice. Când 
cineva e conservator în principiile economice ar fi obligat a fi şi în principiile politice. A cita America ca exemplu de protecţionism însemnează 
a nu ţine seamă de istoria acestei ţări şi a confunda etichetele cu realitatea. Şi-n America ideile protecţioniste sunt conservatoare, deşi formula 
pe care ele < le> [o] iau într-o republică va fi nominal alta decât într-o monarhie. Căci ideile conservatoare şi cele liberale există pretutindenea 
ca predispoziţie a spiritului public şi indiferent daca forma generală a organizaţiunii statului le impune numiri improprii. Ideile protecţioniste au 
fost şi sunt combătute în Franţa, în Germania, pretutindenea, în numele libertăţii negoţului şi a muncii. În Europa continentală cel puţin, de-al 
cărei dicţionar politic ne servim, ele sunt taxate de idei reacţionare şi un exemplu zilnic despre aceasta ne-o dă presa liberală din Germania. 
Reproducem mai la vale câteva pasaje din declaraţiunea liber - schimbiştilor franceji, compusă de Bastiat; din ele se va vedea în numele căror 
idei politice se cere liberul - schimb .
 
Schimbul e un drept natural ca şi proprietatea. Orice cetăţean care-a creat un produs trebuie să aibă opţiunea sau de a-l aplica imediat să trebuinţă 
sa sau de a-l ceda oricui de pe suprafaţa pământului care consimte a-i da în schimb obiectul dorinţelor sale; a-l priva de această facultate când nu face 
un uz contrar ordinei publice şi bunelor moravuri, numai pentru  a satisface convenienţele unui alt cetăţean, înseamnă a Legitima o spoliaţiune , a 
atinge legea justiţiei.
Se violează condiţiile ordinei, căci ce ordine poate exista în  sânul unei societăţi unde orice industrie sprijinită de lege şi puterea publică îşi caută 
succesele în opresiunea tuturor celorlalte.
Se ignorează cugetarea providenţială care prezidă la destinele oamenilor, manifestată prin infinita varietate a climatelor , anotimpilor , puterilor 
naturale şi aptitudinilor, bunuri pe cari Dumnezeu nu le-a împărţit atât de inegal între oameni decât pentru a-i uni prin schimb, cu legămintele unei 
frăţii universale.
Se contrariază dezvoltarea prosperităţii publice, pentru că cel ce nu-i liber a schimba nu-i liber nici a-şi alege munca şi se vede constrâns a da o 
direcţie falsă silinţelor, facultăţilor, capitalurilor şi agenţilor pe cari natura i-a pus la dispoziţia sa.
Se compromite pacea între popoare, căci înseamnă a sfărma relaţiunile cari le unesc şi cari vor face războaiele imposibile , pentru cu le vor face 
oneroase.
 
Şi într-adevăr cum s-ar putea ca protecţionismul să nu fie reacţionar când el constituie o mărginire considerabilă a libertăţii individuale 
în favorul educaţiunii economice. După teoria liberalismului orice om e absolut liber de a-şi întrebuinţa banii şi munca oricum voieşte. E fără 
îndoială în folosul lui individual şi o sporire a libertăţii sale individuale ca cu banii săi să-şi procure suma cea mai mare de bunuri, pe cari nu le 
poate afla cu preţul cel mai redus decât în piaţa universului. A-l sili, prin măsuri de intervenţiune din partea statului, ca să producă singur ceea 
ce-i trebuie, însemnează a-i cauza o pagubă de timp şi de bani, a-l lipsi de-o sumă de bunuri pe cari ar fi fost în stare a şi le procura sub regimul 
liberului schimb , a-l face să plătească mai scump ceea ce-i trebuie, c-un cuvânt a-i pune restricţiuni — ca la un copil — folositoare după mintea 
celor ce joacă rolul de epitropi, dar desigur epitropia economică ca şi cea politică nu este liberală. Fără îndoială puterea lui de-a produce va 
creşte şi această putere e cel mai însemnat rezultat ce-l poate obţine colectivitatea. El se va deprinde a face ceea ce nu mai
făcuse; dar e  evident că n-a ajuns la această putere pe cale[a] liberei determinaţiuni de sine însuşi, ci prin măsuri restrictive cari l-au silit la 
aceasta.
Libertatea, precum o cere liberalismul ,,Românului", e absolută; rămâne ca fiecine să se folosească de ea în marginile putinţei sale. E 
elementar însă că o industrie nu se poate crea decât cu paguba timporară a comerţului internaţional şi a consumatorilor. Cum şi de unde ia 
,,Românul" un drept escepţional în contra libertăţii absolute? Cum liberalul pur îndrăzneşte a crea favori şi privilegii în folosul unei serii de 
oameni şi în defavorul matematic calculabil al negoţului şi al imensei majorităţi a consumatorilor ? Scopul e educaţia industrială, da. Dar cine 
dă dreptul oamenilor bătrâni de la ,,Românul" să silească pe cetăţeni asemenea bătrâni să-şi cheltuiască altundeva banii decum voiesc ei ? Cine 
le dă dreptul de-a considera ca copii economici nişte oameni cărora nu li se tăgăduieşte bărbăţia politică, o afirmare zilnică atât de folositoare 
partidului roşu şi marilor bărbaţi de stat pe cari ni-i dau urnele electorale ? Împrejurarea că negustorul are un folos mai mare din libertatea 
negoţului nu i se poate imputa lui; sub acelaşi regim, mulţimea câştigului atârnă de instrumentul ce-l mânuim şi de inteligenţa cu care-l mânuim 
. Dacă libertatea e mai folositoare unui soi de ocupaţiune decât altuia, cine ce are ce zice? Cum puteţi crea drepturi în contra dreptului absolut, 
în contra libertăţii ?
Aşa este, şi acesta e liberalismul. Şcoală ? Libertatea învăţământului. Fiecare — fie ori nu calificat — are dreptul de-a deschide şcoli şi 
de-a instrui generaţii întregi în lucruri ce el nu le ştie. Biserica ? Nu este o instituţie istorică a naţionalităţii ci... treaba comunei. Fiecine e liber 
de-a avea morala care-i convine, chiar daca ea e imorală. Meserie? Fiecine e liber a o profesa, chiar cârpaci fie, şi a concura în mod neonest pe 
meseriaşul cu zeci de ani de deprindere industrială care-şi pune nu numai munca, dar chiar onoarea profesiei în lucrurile ce le produce.
Aceasta e libertatea, onorabililor, şi vă uitaţi crezul botezând de liberale idei de protecţie, de epitropie, restrângătoare absolutei libertăţi 
a capitalului şi a muncii.
Ne vorbiţi ca de un amic al protecţionismului de John Stuart Mill, care - ar fi radical. Dar radicalismul nu e liberalism. Radicalismul are 
cele mai diverse nuanţe; unii admit omnipotenţa statului, alţii vor nimicirea lui totală; câte capete atâtea sisteme politice, încât un radical care 
propune măsuri protecţioniste dovedeşte numai că nu e liberal şi că puterile pe cari i le rezervă statului trec dincolo de jocul absolut liber al 
tranzacţiunilor economice.
Pentru a rezuma din nou ideile noastre zicem:  nematuritatea  economică e totdeuna însoţită de cea politică. Şi pentru a ajunge la 
maturitate se cere educaţie. Precum copiii nu pot fi în şcoală absolut liberi, ci trebuie să înveţe, trebuie să se supuie disciplinei, trebuie să se 
deprinză a face singuri temele şi socotelele pe cari numai profesorul le ştia mai nainte, tot aşa orice măsură educativă pentru un popor e o 
restrângere a libertăţii, e reacţionară. Dar se cere neapărat să  avem industrie? Da, dar niciodată ea nu se va opera prin măsuri liberale.
Şi cumcă nu se va opera ne-o dovedeşte chiar ,,Românul". Atât de liberală în materie politică, foaia partidului dominant simte că ideile 
sale sunt cu totul sterpe în materie economică, le părăseşte cu desăvârşire şi vede în ideea de stat, în ideea poliţiei economice, pe care zilnic o 
batjocureşte , singurul sprijin şi singura scăpare a muncii naţionale. Astfel ,,Românul" nu are dreptate decât atunci când, izbit de bunul simţ şi 
de logica imanentă a ordinei lucrurilor, aruncă  utopiile  şi sofismele liberalismului cosmopolit în apă. Ne pare bine că putem constata o 
asemenea apostazie, o asemenea defecţiune, şi felicităm pe confraţii noştri că, în momentul în care e vorba de misiunea practică, materială, 
administrativă a statului, ei devin reacţionari.
Venim acum la tractatul de comerţ, nu pentru a aduce motive în favorul lui, căci aceste sunt cunoscute. Tendinţa era precum se ştie de-a 
câştiga în genere libertatea pentru ţară, de-a încheia tractate de negoţ, căci pân-atunci ele se încheiau de Turcia şi ni se impuneau de Europa. 
Acest motiv de politică esterioară a fost terenul de pe care, conform ,,Românului", ,,orice altă consideraţiune trebuie să fie înlăturată".
Dar în orice caz, dacă e vorba a se face imputări partidului conservator, nimeni nu are mai puţin dreptul de-a le face decât ,,Românul". 
Mergând la Domn cu ,,jalba 'n proţap" ca să-l roage să nu sancţioneze Convenţia, veniţi la putere tocmai pentru a împiedeca pe Domn de-a 
întări cu semnătura sa acel act, cel întâi decret după venirea la putere a fost întărirea Convenţiei.
Dacă, în preziua unui război, afirmarea dreptului ţării de-a încheia tratate era un câştig superior consideraţiunilor economice este o 
cestiune pe care n-o discutăm, pentru că nici nu este în discuţie. Constatăm numai că, dacă vină există, cei ce au consumat-o definitiv au fost 
liberalii, şi confraţii sunt în mare grad imperturbabili ridicând o acuzaţie a cărei greutate recade în definitiv asupra lor.
[4 septembrie 1882]
[„SUNT O SEAMĂ DE MEDICI...”]
 
Sunt o seamă de medici a căror îndărătnicie teoretică este atât de mare încât puţin le pasă daca bolnavul lor merge bine ori rău: odată 
diagnoza făcută, acest din urmă e condamnat să beie seria întreagă de decocturi prescrise de discipolul lui Ipocrat . Zvârcolească-se cât o pofti, 
meargă-i cum i-o merge, hapurile trebuiesc înghiţite , fumurile trebuiesc inhalate , pentru că aşa scrie la carte. Dar s-o potrivi starea bolnavului 
ori nu cu cele spuse în carte, asta nu-l priveşte pe medic; e vina bolnavului daca, tratat sistematic, după idei preconcepute şi a priori, a dat ortul 
popii. Fost-au tratat conform regulelor? Asta-i cestiunea. Daca şi-a zvârlit potcoavele şi ni s-a închinat cu plecăciune e treaba lui.
Astfel ni se pare şi medicul nostru politic, d. C. A. Rosetti. Legea electorală, iată cauza tuturor relelor; sufrajul universal sau măcar 
apropiarea de el, iată medicamentul sigur care, aplicat României, are s-o lecuiască de toate urmările domniei fanarioţilor, invaziunilor ruseşti, 
imigraţiunii străinilor, decăderii economice şi politice.
D. C.A. Rosetti ne spune chiar că a studiat istoria în curs de atâţia ani de zile şi că la aceste rezultate teoretice a ajuns; aşadar nu mai 
rămâne îndoială că, cu câţiva paragrafi noi de lege, starea se va 'ndrepta numaidecât.
Permită-ne d. C. A. Rosetti a-i face o mărturisire modestă, căreia va binevoi a-i da puţină crezare. Şi noi am studiat istoria. Din această 
istorie, scrisă de oameni nepărtinitori, am constatat cu mirare că starea bună sau rea a unei societăţi nu atârnă mai niciodată nici de forma de 
guvernământ, nici de legi, ci cu totul de alte împrejurări. Am constatat cu mirare cum despoţi cari considerau statul ca o proprietate a lor şi 
legile ca pe nişte acte de bunăvoinţă personală au produs cele mai fericite rezultate în ţările supuse lor. Un Frederic II, un Iosif al II[-lea], un 
Petru cel Mare, o Elisabetă a Angliei au întemeiat cultura, buna stare economică, dreptatea în statele lor; guvernul unui despot ca Napoleon I a 
făcut mai mult pentru bunăstarea şi administraţia regulată şi îngrijită a Franţei decât tot şirul de regi dinaintea lui. Pe de altă parte, state cari au 
avut sufrajul universal, ca Roma sau ca republicile Greciei, au decăzut până unde numai o colectivitate omenească poate cădea şi tocmai 
medicamentul prescris de d. C. A. Rosetti au fost unealta cea mai puternică a unei tiranii cumplite, adeseori bestiale.
Aşadar, daca nu tăgăduim că multe din cele [ce] se petrec în vremea alegerilor sunt conforme adevărului, nu e pentru că am crede că 
prin reforme s-ar putea aduce vrun bine. Suntem siguri că o altă stare de cultură, că mai multă ştiinţă, o mai îngrijită educaţie, o accesibilitate 
mai reglementată la demnităţile publice, după măsura meritului şi învăţăturii, ar da rezultate mai bune, oricare ar fi forma de guvernământ în 
România; şi că, din contra, cele mai escelente legi scrise pe hârtie nu vor avea nici un efect într-o ţară unde munca agricolă se face cu aceleaşi 
instrumente primitive şi cu aceeaşi risipă de putere musculară ca acum cinci sute de ani, unde muncă industrială nu există, unde învăţământul de 
la bază pân-în vârf e mediocru .
De-aceea am zis: ,,Corupţiunea este generală, e espresiunea culturii vicioase a românilor".
D-sa ne răspunde că aceasta-i o credinţă a conservatorilor, pe care-o respectă, dar o combate, fiind cu totul greşită şi foarte periculoasă 
pentru viitor.
Greşită ? D. C. A. Rosetti ne datoreşte proba în contrariu. Oare doreşte o listă de toate nulităţile cari joacă cel întâi rol în ţara noastră, de 
toate inepţiile administrative răsărite din pură ignoranţă, un album de portrete al partidului dominant ? Ni s-ar zice că  insultăm şi facem 
personalităţi, cu toate acestea unui asemenea album nu i-ar putea contesta nimeni veracitatea .
Periculoasă e maniera noastră de-a vedea ? Pericolul nu consistă însă în ceea ce afirmăm noi, ci în realitate. Oricât de întunecos ar fi 
tabloul ce l-am face stării nostre de cultură, realitatea aievea 'l întrece, şi-n această realitate rezidă  în adevăr periclitarea viitorului nostru.
Noi vedem aşadar în starea de cultură răul acela care nu poate fi vindecat prin o lege, ci numai prin muncă constantă şi afirmăm că 
oricine crede a putea înlătura relele printr-un text paragrafat se înşeală pe sine, daca nu vrea poate să înşele pe alţii. Din acest punct de vedere 
orice reformă e sterilă, daca nu stricăcioasă, şi acest punct de vedere critic l-am opus proiectului de reformă. Venind însă la proiect în sine, am 
cerut un singur lucru d-lui C. A. Rosetti, abstracţie făcând de eficacitatea problematică a propunerii sale: să fie consecuent cu sine însuşi.
D-sa nu e consecuent.
Nu se uneşte când zice că ,,numărul nu este nicicând o cauză de lumină". . . ,,În mulţime, din contra, domneşte totdauna moralitatea." 
,,Între 20 de răi se găsesc tovarăşi la păcătuire , între o sută mai cu greu, între o mie se vor găsi cenzori ".
Care-i consecuenţa firească a acestei enunţări ? Votul universal.
Cu toate astea d-sa nu-l cere.
Supremul număr fiind suprema moralitate, virtute, lumină, de unde ia d. C. A. Rosetti dreptul de-a esclude de la o egală participare a 
votului toată suflarea câtă exista in ţară? De
ce toţi alegătorii din comune urbane, ştiu ori nu a citi, să voteze direct, iar ţăranii numai prin delegaţie ? Cu cât mai mulţi vor fi cu atât mai 
multă lumină şi moralitate.
Ştim bine că mulţi vor fi zâmbind la teoria cu totul nouă că numărul, nu calitatea şi cultura, ar fi determinând lumina unei adunări de 
oameni. D. C. A. Rosetti o crede însă şi această credinţă o respectăm. Dar ar fi bine s-o respecte d-sa însuşi.
N-o face însă ; căci ,,domnia fiind numai în mânele claselor dirigente, ele vor respinge desigur astăzi votul universal", de aceea d-sa 
,,propune numai ce s-ar putea face în epoca, în zilele în care vorbeşte".
Această concesiune preţioasă, însă timporară, pe care-o face claselor dirigente e o abatere serioasă de la principiul absolut, o apostazie a 
credinţelor proprii în favorul credinţelor politice a adversarilor. Din momentul în care, incidental chiar, se recunoaşte raţiunea de-a fi a claselor 
dirigente, ba chiar li se fac concesii foarte vătămătoare ortodoxiei ,,sufrajului universal", am intrat cu totul în apele acelor clase dirigente cari, 
consistând ele înşile din grupuri deosebite prin cultură şi avere, au recunoscut între ele această inegalitate firească care le stăpâneşte şi au admis 
împărţirea pe grupuri, pe colegii. Votul claselor dirigente e dat în privirea aceasta; ele, precum însuşi d. C. A. Rosetti mărturiseşte, ar respinge 
desigur votul universal. Dacă l-ar respinge tale - quale , în întregul lui, oare nu l-ar respinge şi ca măsură prealabilă, şi ca reformă care tinde, 
într' acolo ? Cine nu vrea scopul nu vrea nici mijloacele ce tind a-l realiza; cine nu vrea votul universal nu vrea fără îndoială nici o reformă care 
s-apropie de el.
[7 septembrie 1882]
 
[„SUB TITLUL «SITUAŢIA POLITICĂ DIN ROMÂNIA»...”]
 
Sub titlul ,,Situaţia politică din România" ,,Gazeta generală" din Augsburg publică următorul articol ce i se trimite din Bucureşti, cu 
data de 11 septemvrie.
 
Astăzi românii serbează aniversara celei dentăi lupte  victorioase după sute de ani de apăsare a naţionalităţii lor Luarea redutei  
de la Griviţa, care constituia o parte din formidabila întărire de pământ de la Plevna, li se reaminteşte azi tuturor locuitorilor tării 
printr-un Te Deum oficial în toate bisericele. La Sinaia, reşedinţa de vară a regelui, serviciul divin se celebrează de mitropolitul 
Moldovei, cel primat lipsind din ţară.            
Au trecut cinci ani de când principele Carol de Hohenzollern comanda dinaintea Plevnei armata ruso-română de împresurare 
care, la 12 septemvrie, au întreprins asaltul asupra întăririlor turceşti. Primite din toate părţile de un cumplit foc de artilerie şi de 
puşti, dat din poziţiuni cu totul acoperite, trupele năvălitoare dădeau înapoi pe toată linia, când principele Carol se aruncă în faţa 
batalioanelor române cu cuvintele ,,Scăpaţi onoarea zilei şi a naţiunii". El le făcu să se 'ntoarcă , să repete asaltul asupra şanţurilor 
Griviţei, pe a cărei înălţimi fâlfâi o oră mai târziu tricolorul român. Din ziua aceea mersul răsboiului se schimbă, în decursul căruia 
mica armată română se mai distinse prin multe lupte viteze.  Ruşii aveau aşadar toate cuvintele pentru a fi mulţumiţi de aliaţii lor.
Dar alianţa era nenaturală şi nu se făcuse decât prin puterea împrejurărilor. E cunoscut că, la începutul  răsboiului  , Rusia 
respinsese alianţa României. Rusia singură voia să învingă pe turci şi să libereze naţiunile oprimate, pentru ca, după război, să poată 
dicta legile ei atât celui învins cât şi celor eliberaţi. Când însă opunerea neaşteptată a unei armate turceşti sub Osman Paşa nu opri 
numai oştirea rusească în loc, ci o ameninţa cu nimicirea, comandantul suprem rus se văzu silit a se adresa României cu rugămintea 
de a-l sprijini şi depeşa Marelui Duce Nicolae către principele Carol ,,Au nom de Dicu , venez vite!" e înscrisă în cartea istoriei tot 
astfel ca şi gratitudinea cu care Rusia a răsplătit României după încheiarea campaniei. E cunoscut pe de altă parte că, la deschiderea  
războiului, românii se temeau mult mai mult de liberatorul rus decât de opresorul musulman; că —în zadar — s-au adresat puterilor 
garante cerând sfat şi ajutor, că au protestat în contra intrării ruşilor ; că s-au văzut siliţi a încheia o convenţie cu Rusia pentru a nu fi  
trataţi ca inamici de armia ei supraputernică şi că, la urma - urmelor , românii fură siliţi să dea ajutor Rusiei, pe de-o parte pentru a 
opri pe turci de-a intra pustiind în România în urma unei oştiri ruseşti bătute şi a preface ţara în teatrul războiului, pe de altă parte 
pentru ca, în caz de victorie, să nu fie cu totul daţi pe mâna aşa numiţilor liberatori .
Şi-n adevăr ajutorul României i-a costat mult mai scump pe ruşi decum se admite în genere. E drept că alianţa cu România n-a 
oprit pe Imperiul ţarilor să-i ia aliatului, cu toate protestele, ţinuturile din Basarabia; dar Imperiul a fost silit a ţinea seamă de 
activitatea proprie a naţiunii române şi de atitudinea bărbătească, eroică chiar, a armatei ei; au trebuit să-i lase acesteia deplina  
neatârnare şi prin aceasta Rusia a pierdut roadele victoriilor sale. Scopul războiului întreprins nu era desigur eliberarea bulgarilor de 
sub jugul turcesc, ei crearea unui stat sau a unei confederaţiuni de state care să atârne cu totul de Rusia şi să se prefacă cu timpul într-
o  secundogenitură  rusească. Acest stat sau această confederaţiune de state avea să cuprinză Bulgaria, Muntenegrul,  Serbia şi 
România şi să serve pe de o parte de staţiune spre Constantinopol, pe de alta să fie un zăvor în contra unei înaintări eventuale a 
monarhiei austro-ungare cătră Orient, în cazul dărîmării Imperiului otoman.
Să nu ni se observe că acest plan s-a împiedecat, nu prin atitudinea României, ci prin aceea a Congresului din Berlin; nu ignorăm 
deloc puterea areopagului european şi suntem departe de-a-i opune greutatea relativ mică a naţiunii române; dar atitudinea României 
în timpul războiului ruso-turcesc a fost  un factor în mâna Congresului. Situaţia Rusiei în faţa Congresului ar fi fost cu totul alta daca 
reprezentanţii ei s-ar fi putut înfăţişa ca cuceritori sau liberatori ai tuturor statelor balcanice. Afară de - asta cabinetul din San - 
petersburg n-a renunţat la dorinţa şi la scopul de-a forma un stat federativ
din ţările balcanice, ci urmăreşte şi acum acest scop cu toate mijloacele ce-i stau la 'ndemână , prin ambasadorii şi agenţii săi din 
Bucureşti. Ştirea răspândită acum câteva zile de cătră un agent rusesc despre o întâlnire încurândă a regelui României şi al Serbiei cu 
principele Bulgariei la Rusciuc cată a se considera ca un ballon d'essai pentru a afla pe de-o parte ce-ar zice puterile europene despre 
o asemenea întâlnire a principilor statelor balcanice şi a trezi pe de altă parte neîncrederea Austriei şi Germaniei în contra României 
şi Serbiei. Daca s-au  zădărnicit pân' acum  toate silinţele  şi 'ncercările  agenţilor ruşi de-a realiza o confederaţie a popoarelor 
balcanice cauza e că în Bucureşti au pătruns demult convingerea că interesele României nu se pot uni defel cu acelea ale statelor slave 
din vecinătatea ei şi apoi instinctul de neatârnare al naţiunii care nu îngăduie ca România să cedeze ceva din independenţa sa, pentru 
care s-a luptat atât de mult; în fine — last not least — pentru că România posedă un rege din Casa Hohenzollern, care în nici o 
împrejurare nu s-ar hotărâ a se degrada devenind vasalul Coroanei ruseşti.
Daca instinctul de neatârnare şi de libertate al românilor, care se manifestă atât în politica lor esterioară cât şi în cea interioară, 
i-a ferit pân' acum de-a ajunge să atârne de Rusia, el pe de altă parte a creat un conflict cu monarhia austro-ungară şi i-a pus în 
opoziţie cu toate puterile europene, căci în cestiunea dunăreană ei au insistat cu prea multă îndărătnicie asupra punctului lor de 
vedere, care e, blând vorbind, unilateral, iar inamicii guvernului român — interiori şi esteriori — n-au întârziat a făuri din cestiunea 
dunăreană o armă în contra guvernului, a dinastiei şi a ţârii .
Spaţiul nu ne permite de-a cerceta cestiunea aceasta complicată; mă mărginesc dar numai la observaţiunea că fiece, naţiune, mare 
ori mică fie, are misiunea deplină de a-şi apăra drepturile şi interesele ei, dar că nu trebuie să meargă atât de departe ca să ignoreze 
sau să atingă interesele şi drepturile unei alte naţiuni, mai ales când aceasta e un stat vecin cu mult mai puternic. Dreptul, strict în 
multe cazuri nu se poate, aplica fără pagubă nici măcar într-un litigiu între două persoane private; cu atât mai puţin între două state 
învecinate a căror interese se întreţes în mii de direcţii şi sunt atât de varii încât prudenţa impune fiecărei din părţi concesiuni în unele  
cazuri, pentru ca şi partea cealaltă să încline a face concesiuni în alte cazuri. Chiar un stat mai mare şi mai puternic decât România s-
ar măcina cu timpul prin conflicte continue cu toţi vecinii săi; afară doar dac' ar avea un protector foarte tare într-una din puterile 
mari şi dominante în Europa. Un asemenea protector România 'l poseda odinioară în Franţa, sub Napoleon III; dar azi nu mai există 
în Europa nici o putere care să exercite o influenţă dominantă, căci singura care ar putea-o nu voieşte s-o exercite.
Nu e îndoială că România  se bucură în prezent de mare bunăvoinţă din partea Germaniei: nu numai pentru că regele e un 
Hohenzollern, ci pentru că conducătorul politicei germane a recunoscut marea vitalitate a poporului românesc, pentru că ştie a apreţia 
importanţa situaţiei geografice a ţării şi o serie de alte împrejurări cari crează României pentru viitor o misiune politică şi militară la 
porţile Orientului.
Dar, oricât de mare ar fi părtinirea cancelarului german pentru România, ea nu e îndestul de mare pentru a o favoriza în socoteala 
Austro-Ungariei, care e şi mai importantă pentru el. Se pare aşadar că din Berlin i s-a dat regelui României sau guvernului său sfatul 
urgent de-a aplana cât se poate de curând diferenţele pendente între Austro-Ungaria şi România cu privire la cestiunea Dunării, într-
un mod cât se poate de echitabil pentru amândouă părţile.
E sigur însă că, după ce s-a făcut o schimbare în direcţiunea Afacerilor Esterioare ale României şi după ce d. Dimitrie Sturza a  
luat portofoliul Esternelor, România va renunţa la punctul ei vechi de vedere, la non possumus, în cestiunea dunăreană. Deşi nu s-a 
aflat încă modul de învoială cu Austria, totuşi se caută şi, daca se va fi aflat, putem aştepta cu siguranţă că în România se va fi creat  
un nou element puternic pentru garantarea păcii europene.
 
Aceste sunt apreţierile corespondentului ,,Gazetei generale." Din parte-ne observăm că concesiile de natura celor cerute în cestiunea 
dunăreană nu numai că ating autonomia şi suveranitatea României, dar creează totodată un precedent pentru ca alte puteri rivale să pretinză 
concesii analoge. Este însă interesul bine înţeles al României de-a evita până şi părerea că ar nutri vro preferenţă fie pentru Austro-Ungaria, fie 
pentru Rusia. Nu voim şi nu e de nici un folos pentru autonomia noastră de-a înclina într-o parte ori într-alta şi de-a ne preface de bună - voie în 
mărul de ceartă între cei doi puternici vecini. O mănţinere strictă a autonomiei noastre în politica esterioară, o egală evitare a influenţei fie a 
uneia, fie a celeilalte dintre puteri, e o garanţie mai sigură pentru mănţinerea păcii decât concesii unilaterale, menite a ne câştiga poate 
simpatiile unuia, dar cu atât mai proprii pentru a stârni rivalitatea celuilalt.
[10 septembrie 1882]
 
[,,«ROMÂNUL» COMENTEAZĂ ASEMENEA...”]
 
,,Românul" comentează asemenea unul din pasajele noastre, care făcuse deliciile ,,Telegrafului" în curs de o săptămână, un pasaj 
pesimist, n-o tăgăduim, prin care arătăm că toată  pseudocivilizaţiunea  noastră, stearpă economic şi intelectual, s-a tradus în o cumplită 
apăsare fiscală şi administrativă a ţăranului şi că sub statul naţional el nu poate înţelege azi decât stăpânirea privilegiată a unui milion şi mai 
bine de oameni pe care-i consideră ca străini, străini poate nu cu limba, dar cu inima, cu caracterul şi cu înţelegerea pentru lucrurile ţării. Nu 
era îndoială că ,,Românul" va striga numaidecât că e o provocaţiune la străini etc., deşi în fond nu e decât un crud adevăr. Un sistem a cărui 
esenţă e spoliaţia [î]l face indiferent pe omul din popor pentru ţara şi naţionalitatea lui; purtând numai sarcini fără nici o compensaţie, un 
asemenea sistem face asupra lui efectul unei dominaţiuni mai odioase decât cea în adevăr străină.
Poate ca acest pesimism să nu fie îndreptăţit; poate chiar ca esprimarea lui să nu fie politiceşte practică; dar nu aceasta e în cestiune. 
Supere-se marii patrioţi pe faptele ce ne inspiră un asemenea raţionament, supere-se pe realitate înainte de toate, nu pe concluziile pe cari, cu 
ori fără cuvânt, le tragem din asemenea fapte.
Oare nu e caracteristic pentru tratamentul de care se bucură populaţiile noastre din partea administraţiei ŞI a fiscului când constatăm 
că, în acelaşi timp în care zeci de mii de străini imigrează în fiece an, românii, din contră, părăsesc ţara lor, ca şoarecii o corabie care arde, şi 
că emigrează? D. G. Obedenaru constată în opera sa La Roumanie economique că tocmai în secolul acesta, al liberalismului, o sumă de 
români, poate o jumătate de milion, au trecut în Dobrogea pe când era turcească, în Bulgaria, în Serbia.
D. Ioan Ghica constată în Convorbiri economice acelaşi lucru:
 
Sunt localităţi unde plugari împroprietăriţi, după ce-au plătit anuitatea şapte - opt ani, au părăsit pământul, s-au făcut servitori şi argaţi sau au 
trecut Dunărea.
 
Din Moldova ţăranii îşi părăsesc căminele şi trec în Basarabia rusească.
Toate aceste sunt fapte.
Aceste fapte dovedesc decadenţa statului, căci nu sunt unice în istorie, ci se repetă ori de câte ori decadenţa intervine şi mai curios 
este desigur că, pe când oamenii care se complac în decadenţă se bucură şi se veselesc, tot atuncea spiritele mai bune înclină a vedea lucrurile 
în culori negre şi sunt atinse de pesimism.
Salvianus , un preot din Marsilia născut pe la 390, care a scris tractatul, ce se păstrează încă, De Gubernatione Dei, toată viaţa sa a 
afirmat cu multă elocuenţă teza că „barbarii cuceritori sunt însărcinaţi de Dumnezeu să pedepesască viciile şi nedreptăţile lumii romane". 
Acest pesimist al timpului său observă în cartea sa (V, 8) că romanii fug la goţi şi că nu se tem de nimic mai mult decât ca să redevie romani. 
Ba chiar toţi oamenii din popor ar căuta refugiu la goţi dac' ar putea lua cu sine puţina avere ce-o posedă; căci acolo nu li-i permis celor mari, 
ca la romani, de-a asupri nepedepsiţi pe cei mici
 
(Una et consentiens illic Romanae plebis oratio, ut liceat eis vitam, quam agunt , agere cum barbaris . Et miramur , si non vincuntur a 
nostris patribus Gothi , cum malint apud eos esse quam apud nos Romani? Itaque non solum transfugere ab eis ad nos fratres nostri 
omnino nolunt sed ut ad cos confugiant , nos relinquunt ).
 
Nimeni n-a numit pe acest călugăr trădător sau nebun pentru că constata că starea de nedreptate în Imperiu făcea pe poporul roman să 
prefere domnia barbarilor.
Bizantinul Priscos fu trimis în solie, la anul 448, la Curtea lui Attila , regele hunilor , unde află o sumă de romani. Ce-i spuse unul din 
ei, spre marea mirare a lui Priscos ? Că
 
sub aceşti barbari oamenii nu sunt pururea şicanaţi ca în Imperiu, că judecăţile sunt drepte, că judecătorii nu sunt venali, că dările nu sunt, ca-n 
Imperiu, în permanenţă insuportabile . Ceea ce cineva câştigă cu muncă onestă poate să şi folosească în linişte, cu totul opus stărilor de lucruri în 
Imperiu.
 
Acesta e chiar secretul tuturor cuceririlor uimitoare. Când Alexandru a cucerit Persia , desigur stările de lucruri fuseseră pentru popor 
atât de rele încât acesta nu i s-a opus; cu satrapii lesne a putut s-o scoaţă la capăt. Norocul lui Napoleon în Germania se esplică în acelaşi 
mod. El purta în raniţa sa o îndreptare a stării sociale a Germaniei, care era insuportabilă în cele mai multe din statele mici. A trebuit mari 
îmbunătăţiri înlăuntru, a trebuit o generaţie crescută în universităţi cu totul în alt spirit, adânc naţional, pentru ca Napoleon să poată fi învins.
Iată  lucruri clare şi învederate.
Când vedem zilnic că perceptorii nu iau darea de la ţăran din prisosul producţiunii lui precum se 'ntâmplă în toate ţările din lume, ci 
din vânzarea instrumentelor lui de muncă, scutite de lege, din haina de pe el, din pânea de toate zilele, când constatăm, din raportul asupra 
portăreilor , cum se aplică împlinirile judecătoreşti, când adăogăm peste acestea spoliaţiunile administrative, ne mai rămâne oare cuvânt de-a 
ne mira de vorba ţăranului de la Cetatea Albă, care găseşte starea lui preferabilă celui din România liberă ?
Dar să zicem că, daca ţăranul nostru stă rău, are cel puţin satisfacţiunea de a-şi vedea respectat sentimentul lui naţional, că acesta 
rămâne izvorul lui de speranţă în viitor, steaua care-l conduce şi-l mângâie în căderea sa materială.
Să vedem ce se face în privirea aceasta.
Cozia, unde e înmormântat Mircea I, cel mai mare Domn al Ţării Româneşti, acela sub care ţara cuprindea amândouă malurile 
Dunării până-n mare, Cozia unde e înmormântată familia lui Mihai Vodă Viteazul, un monument istoric aproape egal în vechime cu ţara - ce-
a devenit acesta ? Puşcărie !
Turci şi austriaci au ocupat ţările, dar puşcărie  tocmai din această mănăstire n-a făcut. A trebuit ,,roşii", ,,naţionalii" să vie, cu ilustrul 
lor Simulescu, ca s-o facă şi asta.
Dar oare Carol Îngăduitorul nu va înceta din viaţa când va sosi sfârşitul prescris de Dumnezeu şi regilor şi oamenilor de rând ? Oare 
puşcărie se va face deasupra mormântului său? Oare nu există nici o solidaritate istorică între cel ce poartă azi coroana Ţării Româneşti şi cel 
ce a purtat-o acum cinci sute de ani ?
Iată panteonul care se pregăteşte eroilor şi regilor poporului românesc — puşcăria. Nu suntem siliţi să-l sfătuim pe primul nostru 
ministru să treacă graniţa la Putna, să vază cum străinii respectă mormântul lui Ştefan cel Mare, cum şi azi, ca acum o sută şi două sute de 
ani, o candelă pururea aprinsă luminează la capul marelui Domn român, că poporul vorbeşte de el ca şi când ieri ar fi trăit ?
Când dar vedem un popor atât de maltratat în privirea stării sale materiale şi maltratat şi mai rău în privirea tuturor amintirilor mari şi 
sfinte pe care le-a avut, mira - ne - vom de mărturisirea publiciştilor că românii emigrează, mira - ne - vom că preferă o domnie străină 
barbară în locul celei pseudocivilizate ce se pretinde a fi a lor ? ,,Non solum transfugere ad nos omnino nolunt , sed ut ad eos confugiant, nos 
relinquunt", zice Salvian şi acelaşi cuvânt se aplică şi la noi.
Nu vă prefaceţi a vă supăra pe ceea ce zicem, supăraţi-vă mai bine pe ceea ce se 'ntâmplă , pe realitate. Ceea ce se 'ntâmplă în viaţa 
materială şi morală e trist, nu icoana slabă pe care noi o dăm în scris despre această realitate.
Poate cineva comenta oricum voieşte ceea ce zicem; nu de comentarii e vorba, nu de intenţiile ce ni se atribuie sau ni se tăgăduiesc, ci 
de realitate. Realitatea aparţine ordinei materiale a lucrurilor, unde totul e pipăit, învederat, capabil a fi măsurat. Oricât de crudă ar fi forma în 
care ne esprimăm impresia, ceea ce e mai crud şi mai odios e realitatea însăşi.
Toate protestările de patriotism nu modifică întru nimic realitatea, precum procesele intentate lui Galilei nu opreau ca în realitate 
soarele să fie centrul sistemului şi pământul să se 'nvârtă împrejurul lui. A modifica realitatea, nu a parafraza vorbele noastre, iată ce-aţi trebui 
să faceţi.
[12 septembrie 1882]
 
[„FRIGURI DE REFORME...”]
 
Friguri de reforme au cuprins capetele, pân' acum destul de pozitive, ale oamenilor noştri de stat, cari pregătesc viitorul în coloanele 
gazetelor.
În unele foi din străinătate apare pe pagina a treia, după anecdote şi diverse, câte-un ,,sfat pe zi", care cuprinde când reţete pentru a 
obţine o mai bună recoltă de sparanghel , când un leac în contra boalelor de ochi, când prepararea unui nou fel de şoriceasă . Foaia de 
căpetenie a partidului dominant ne fericeşte asemenea aproape zilnic cu câte-o reţetă de reformă: azi se reformează justiţia, mâine agronomia 
, apoi biserica, şcoala, regimul economic, administraţia comunală şi judeţeană — c-un cuvânt totul. Se ştie că noi românii suntem oameni 
lesne crezători. Nu ne-am îndoit nicicând că un text de lege, votat făr' a fi fost citit, e în stare să schimbe obiceiele rele ale administraţiei şi 
ignoranţa tuturor. Un şir de paragrafi traduşi repede din franţuzeşte de vrun şef de biurou e după părerea noastră în stare a schimba brazda 
ţării şi caracterul populaţiunilor, încât din ziua promulgării şi până mai apoi să ne trezim atât de departe în privirea tuturor progreselor 
realizabile încât să ne mirăm noi înşine de ceea ce  ne-a găsit.
Cu toate acestea observatorul chiar superficial al maniei de reforme va vedea lesne că boala aceasta devine acută mai cu seamă în 
unele momente — asupra alegerilor. Când alegerile sunt aproape totul e rău, totul trebuie reformat. Atunci în istoria monotonă a unei mizerii 
permanente, în contra cărei nu există alte remedii reale decât munca şi cultura, intervine epizodul vesel al bunelor intenţiuni, al propunerilor 
de reformă radicală, cari, ca varga magică a vrăjitorilor , să preschimbe ca din senin pustietatea în grădină, colibele în palate şi un popor sărac 
într-o turmă de regi. Aceste planuri de reforme ne dau în adevăr ocazia de-a făgădui, de-a deschide pentru câteva săptămâni cutia vestită a 
Pandorei  şi a lăsa să fluture pe dinaintea oamenilor iluziile transparente ale tuturor bunurilor din lume. Odată alegerile făcute, marii 
reformatori de ieri recâştigă temperamentul lor apatic şi oriental şi ţara...? merge mereu cum a mers sute de ani, sub auspiciile singurei 
divinităţi care-a mai rămas în fundul cutiei Pandorei — a mizeriei...
În România mai avem a lupta c-un incovenient statornic în viaţa noastră publică. Din ceea ce oamenii scriu şi zic nu poţi deduce ceea 
ce ei vor. În cele mai multe cazuri trebuie să
laşi tot vravul de vorbe de-o parte şi să ghiceşti intenţia lăudabilă a reformatorului, care e în genere cu totul alta decât aceea pe care marele 
om o pretextează.
Astfel ni se 'ntâmplă şi cu reforma electorală propusă de d. C. A. Rosetti. Teoretic o discutăm destul de bine şi arătăm în destul de 
invederat că zadarnică e orice reformă pe cât timp oamenii asupra cărora se aplică nu ştiu nici a citi şi a scrie, neavând posilibitatea de-a 
judeca interesele publice. Aceste cuvinte, cari ar fi în stare a convinge pe omul ce caută adevărul şi care nu se fereşte de-a fi convins, nu vor 
avea nici un efect asupra omului care ştie prea bine unde tinde şi a cărui ţintă e mai mică decât cea pretextată -— paralizarea corupţiunii în 
alegeri — însă e cu mult mai practică şi mai pozitivă.
Această ţintă este de-a se perpetua la putere.
Se ştie că, dac-a fost vrodată cu putinţă a răsturna un guvern la noi prin opinia publică, iniţiativa a plecat de la colegiul I şi al II[-lea]. 
Colegiul al Iv-lea votează aproape totdeuna cu guvernul şi după comanda administraţiei; colegiul al III-lea, mai ales în oraşele din provincie, 
unde clasă de mijloc mai nu există, e asemenea guvernamental.
Daca vom enumera pe membrii opoziţiei conservatoare şi liberale vom vedea lesne că cei mai mulţi deputaţi opoziţionali îşi datoresc 
mandatele lor acestor două colegii, unde, cu toată corupţiunea, tot mai există neatârnare materială şi morală. Ce voieşte dar d. C. A. Rosetti ? 
Să nimicească cu totul influenţa acestor colegii, băgând în ele pe delegaţii ţăranilor, cari, struniţi de subprefecţi şi perceptori, vor vota pururea 
cu guvernul. Pentru a ajunge la acest scop dumnealui nu se dă 'ndărăt nici înaintea celei mai reacţionare idei; propune restrângerea dreptului 
politic al ţăranilor. Ţăranii vor alege numai pe jumătate atâţi delegaţi, decum aleg astăzi. Va să zică când e vorba de-a paraliza colegiul I şi al 
Il[-lea] prin delegaţi ţărani, pururea guvernamentali, d-sa devine chiar neliberal şi restrânge capacitatea politică a trei din patru părţi a 
populaţiunilor României.
Reforma fiind constituţională are nevoie de votul unei Camere de revizuire. Precum Victor Hugo propune pacea eternă, cu condiţia ca 
un ultim şi mare război să înlătureze toate nedreptăţile de pe pământ, marele nostru reformator [î]şi promite ca, prin o ultimă presiune 
electorală, să obţie o asemenea Cameră şi o asemenea reformă de la colegiile actuale. După ce acestea se vor desfiinţa presiunea nu va mai fi 
necesară. Colegiul I, II şi al IV[-lea] întrunite vor cuprinde pretutindenea o majoritate guvernamentală în mâna prefectului, compusă din 
delegaţii ţăranilor.  Minoritatea  proprietarilor mari va rămânea pururea, prin natura lucrurilor, învinsă de-o majoritate  inconştientă  , fără 
pricepere pentru interesele publice şi mânuită de guvern ca o unealtă mecanică.
Care este deci rezultatul ce caută a se obţine ? Punerea întregului corp electoral sub puterea discreţionară a guvernului, asimilarea 
tuturor cu delegaţii ţăranilor ce votează cum li se porunceşte. E evident că atunci parlamentarismul ar fi o minciună, o aparenţă manţinută de 
ochii lumii şi că, în fond, guvernul autocritic ar putea face orice - ar voi.
Absolutismul nu este pururea şi pretutindenea o nenorocire. Adeseori el e necesar şi mari creaţiuni istorice îi se datoresc. Dar.. . 
absolutismul sincer, întemeiat ca atare pe dreptul public al poporului, absolutismul care nu se ruşinează de sine însuşi şi care crede că, prin o 
biurocraţie  energică, cu învăţătură de carte şi incoruptibilă, se poate produce mai mult bine decât prin discuţiile adese sterpe ale unor 
parlamente inculte. Dar a avea un absolutism bazat pe minciuna parlamentară însemnează a avea o companie de esploatare în capul ţării, care, 
păzind cu ipocrizie formele esterioare ale parlamentarismului, e despotică nu în folosul statului şi al populaţiunilor, ci în folosul [a] o mână de 
oameni lacomi de avere şi moraliceşte putrezi.
[17 septembrie 1882]
 
[„D-LUI COLONEL CANDIANO - POPESCU ...”]
D-lui colonel Candiano - popescu s-a conferit medalia Bene-merenti clasa I, pentru scrierile sale poetice - militare (?!). În adevăr că şi 
merita; ne mirăm numai cum de nu a primit această medalie mai înainte. Săracă ţară!...
[18 septembrie 1882]
[„«ROMÂNUL», ÎN NUMĂRUL SĂU...”]
 
,,Românul", în numărul său de duminică, ne dă un frumos exemplu de confuzie.
De câte ori ziarul guvernamental se prezintă dinaintea alegătorilor nu e nimic bun în ţară care să nu  se datorească ideilor liberale; 
când e însă vorba de relele economice şi sociale, atunci — conservatorii au guvernat ţara, ei sunt de vină la toate.
Cu toate acestea lucrul trebuie judecat cum este; ideile liberale în aplicarea lor trebuiesc luate cu rezultatele cele bune şi cele rele şi să 
li se facă bilanţul, ca să vedem cui i-au folosit şi cui i-au stricat.
Să zicem — posito sed non concesso — că înaintea erei liberale nu era nimic în ţară. Averi mari nu erau, dar nici mizeria nu era 
cunoscută. Cu ocazia discutării legii rurale în cel întâi Parlament al României unite d. Cogălniceanu citea documente prin cari arăta că 
pământul era atât de larg încât ţăranul putea să-şi înfigă plugul Oriunde i-ar fi plăcut, fără să 'ntrebe al cui e locul, şi că n-avea să dea decât 
una din zece a produsului. Codul Caragea prevede tot una din zece. În fine proiectul de 'mproprietărire de la 1848, prezentat de proprietari, dă 
ţăranilor oricât pământ ar dori şi oriunde l-ar dori, în posesiune ereditară, dând una din cinci la arături şi una din trei la fânaţe (nefiind aci altă 
muncă decât coasa şi strânsul ). Ţăranii erau săraci atunci, dar nimenea nu era bogat. Meseriile erau şi ele ocrotite . Cineva trebuia să-şi fi 
învăţat meşteşugul bine pentru a-l putea exercita. Libertatea de comerţ nu exista pentru obiectele de prima necesitate. Se socotea preţul 
grâului şi al vitelor, se adăuga câştigul legitim al negustorului, încât pâine, carne, lumânări aveau preţuri taxate şi cât se poate de reduse. Nu 
erau atâtea case frumoase în Bucureşti, nu atâtea trăsuri strălucite, nu erau strade pavate cu pietre aduse din Scoţia şi din Belgia; bugetul 
amânduror ţările nu era decât de vro 20 de milioane; o mie de oameni — boieri li se zicea, cu şi fără cuvânt — guvernau ţara, bine - rău cum 
o fi fost, însă foarte ieftin.
Iată că, deodată cu Unirea, vine la ordinea zilei era liberală. Nu se poate tăgădui că Vodă Cuza era liberal; autoritar da, însă democrat 
autoritar , liberal autoritar . Daca ne aducem aminte de elementele numeroase pe cari Vodă Cuza le-a ridicat pentru a le opune boierilor şi ne 
uităm azi împrejuru-ne, le vedem pe toate foarte sus, le vedem constituind . . . partidul roşu, escepţie făcând poate de capi. Abia doi ani trec 
de la Unire şi bugetul cheltuielilor se ridică de la 20 la 40, 48, 50 de milioane. E drept că poporul primeşte o sumă de libertăţi; dar orice 
libertate nouă, de care până în ziua de azi încă nu e în stare a se folosi, corespundea cu cheltuială căci libertatea, chiar daca n-o ştii s-o 
întrebuinţezi , e scumpă. Înainte boieri, adică funcţionari mari şi mici, plătiţi şi gratuiţi , erau o mie de toţi. Vodă Cuza introduce autonomia 
comunală şi judeţeană; în fiece comună câte un primar, ajutor, notar, vătăşei , toţi plătiţi; în locul a o mie de boieri de ai Regulamentului se 
nasc în ţară, ca iarba din pământ, 40 pân-la 50 de mii de boieri noi, săraci dar fudui şi pretenţioşi , aşteptând să fie slujiţi de alţii, văzând în 
poziţia lor improvizată un mijloc de-a trăi din munca altora. Toată această aristocraţie nouă ţine bani.  Pârcălabii  şi  vornicii  cei vechi, 
vatamanii şi bătrânii satului nu ţineau nimic. Pe lângă aceea că bugetul general al statului era de două ori şi jumătate mai mare, fiece centru 
mic de populaţie era încărcat cu cheltuieli comunale de zeci de mii de franci pe an. Aproape tot CE câştigă ţăranul i se escamotează sub 
titlurile cele mai diverse de către organele politice: statul, judeţul, comuna. Mai intervine o foamete generală; ţăranul se împrumută ca să 
poată trăi de pe-o zi pe alta; cu toate acestea perceptorul vindea căldările de pe foc.
În fine regimul percepţiei, precum şi regimul în genere, se discreditează şi o conspiraţie aduce, în locul liberalismului autoritar , 
liberalismul pur. Se durează o Constituţie — cea mai liberală din Europa — în care se stipulează: egalitatea deplină a străinului cu românul în 
ţara acestuia, fără a se ţinea seamă că superioritatea economică şi de cultură a străinului [î]l face pe acesta, prin natura lucrurilor, stăpân 
românului. În toate opera aceasta de liberalism cosmopolit nu e un articol de incolat, care să mărginească relaţiile dintre străinul cult, abil, cu 
deprinderi economice fixate, şi între românul incult, naiv şi deprins numai cu munca grea a câmpului. Din cauza aceasta până-n ziua de azi 
ţăranul îşi vinde grâul cu 30—40 la sută mai ieftin decât proprietarul, arendaşul sau alţii. Fiecare 'l înşeală şi nimeni nu-i deschide ochii. 
Imediat vine şi era drumurilor de fier. E drept că ele încărcau o ţară săracă cu o datorie de sute de milioane pe 90 de ani înainte — dar 
articolele de lux veneau mai grabnic din străinătate, noua aristocraţie se putea înţoli mai cu înlesnire. Şi pe când fiece sezon arunca petecăriile 
de dincolo de graniţă pe umerii românului, străini ce le introduceau îşi fixau frumuşel capitalul realizat din aceste petece, ridicând prăvălie 
după prăvălie, palat după palat în Bucureşti. Într-adevăr imens progres ! În sfârşit, cu mila Domnului, d. Brătianu mai vine un al doilea rând 
la putere, înmulţeşte iar funcţiile, ridică bugetul cheltuielilor în şase ani cu 40%, mai face drumuri de fier, se mai ridică palate la Bucureşti, în 
acelaşi timp în care se vinde cămaşa de pe ţăran, ba se vinde el însuşi rob cu braţele.
Daca toate acestea nu s-or fi chemând progres, apoi nu mai ştim ce e progresul.
,,Românul" se preface a fi atât de naiv pentru a număra anii câţi au fost conservatorii la putere şi găseşte că sunt mai mulţi decum ar fi 
stat liberalii. Da ! asta vrea să zică a confunda ,,cauza" cu ,,timpul", lucruri cari n-au a face una cu alta. Cauza marei datorii publice sunt 
drumurile de fier şi înmulţirea funcţiilor şi această cauză li se datoreşte liberalilor de toată mâna. Cincizeci de ani ar fi putut sta conservatorii 
după votarea concesiei Stroussberg şi anuitatea tot ar fi avut s-o plătească. Prezenţa lor la putere nu desfiinţa întru nimic angajamentele luate 
în numele ţării de roşii, prezenţa lor la putere nu putea reduce capitalul unei datorii contractate de alţii, tot aşa precum ea nu putea lua legilor 
organice caracterul lor liberal - cosmopolit care li s-a imprimat [de] roşii.
Nu 'ntrebaţi câţi ani au stat unul şi celălalt la putere, ci ce-au făcut fiecine în aceşti ani. Conservatorii n-au făcut nimic — să zicem — 
s-au opus numai cu îndărătnicie la binele ce voiaţi a-l realiza. Dumneavoastră aţi făcut totdeuna ceva, şi ceva rău. De câte ori partidul liberal a 
fost în fruntea ţării, el a creat câte-o cauză permanentă de mizerie, pe care urmaşii lui n-au mai putut-o desfiinţa. Şi încă — de-aţi putea face 
tot ce voiţi ! De aţi putea introduce eligibilitatea magistraturii, şi cu ea împreună venalitatea ei şi nesiguranţa averii; dac-aţi putea desfiinţa 
colegiul I, înecându-l într-al patrulea, pentru ca să nu mai fie cu putinţă de-a alege un singur deputat independent — atunci opera ar fi 
încoronată. Atunci în adevăr ţara, avere publică şi averi particulare, ar deveni proprietatea esclusivă a unei coterii lacome de aur câştigat făr-
de muncă şi de demnităţi acaparate fără ştiinţă şi merit.
Să nu confunde ,,Românul" timpul în care efectele unei cauze durează cu cauza însăşi. În acest timp, şi după ce veninul liberalismului 
cosmopolit a pătruns în România, fără îndoială şi conservatorii au trecut pe la putere. Dar în contra unor rele organice, infiltrate de alţii, ei n-
au dispus de mijloace destul de energice şi n-au dispus de ele pentru că ar fi compromis poate şi mai mult starea socială. Machiavelli zice: un 
rău politic se poate vindeca pe cât timp puţini-l văd; când [î]l vede toată lumea, el nu mai e vindecat. Putrejunea moravurilor private produsă 
prin declasarea generală îşi are reversul în putrejunea şi libertinajul moravurilor publice; într-o ţară de oameni declasaţi şi moraliceşte căzuţi 
statul nu poate fi decât icoana lor; el nu va fi un sanctuar ci un lenociniu . Nu se poate aştepta de la un partid, oricât de onest şi de energic ar 
fi, de-a schimba ca prin minune rolele organice pe cari alţii le-au introdus. Căci răul se 'ntroduce lesne.
Roma a putut fi arsă într-o zi, pe când pentru zidirea ei s-a cerut o mie de ani.
[21 septembrie 1882]
[„CÂTEODATĂ NE CUPRINDE...”]
Câteodată ne cuprinde o adevărată admiraţie de modul în care confraţii de la ,,Românul" binevoiesc a ne combate.
Nu există stat pe faţa pământului în care bugetul cheltuielelor să se fi făcut, în douăzeci şi patru de ani, într-o generaţie de şase ori 
mai mare decum fusese, ca în România, şi cu toate acestea se crede că un citat din Leroy - beaulieu despre tendinţa ce-au cheltuielele de-a 
creşte poate acoperi monstruozitatea de la noi.
Ne permitem şi noi a cita pe acelaşi autor:
 
Daca examinăm , zice, curentul general al civilizaţiei noastre, de două secole încoace mai cu seamă, suntem izbiţi în mod 
singular de progresiunea cheltuielelor statului. Cei mai mulţi contimporani sunt spăimântaţi de acest fenomen, pe cari sunt ispitiţi a-
l atribui relei adminstraţii şi neprevederii guvernanţilor. Cumcă această neprevedere şi dezordine figurează asemenea între cauzele 
dezvoltării cheltuielelor publice n-o poate contesta nici un om cu minte; însă dezvoltarea aceasta e un fenomen prea universal pentru 
a nu-i recunoaşte cauze mai adânci şi cum am zice mai independente de voinţa oamenilor.. . Lăsând de-o parte războaiele, cari se 
pot considera ca imputabile viciilor oamenilor şi guvernelor, trebuinţele statului augmentează din două cauze: sporirea serviciilor 
pe cari o populaţie mai rafinată le exige de la stat, apoi augmentarea preţurilor, fie a salarelor , fie a subsistenţelor .. . Daca de la 
1818 pân la 1877 (59 de ani) bugetul Franţei s-au întreit nu trebuie să uităm că moneta însăşi şi-a schimbat valoarea reală în acest 
interval, aşa încât deosebirea între cheltuielele efective d' atunci şi cele d' acum e mai mică în fond decât în aparenţă.
 
Facem acest citat pentru a completa şirurile reproduse de ,,Românul" şi pentru ca să nu i se substituie scriitorului francez maniera 
uşoară de-a vedea a foii noastre liberale.
Autorul francez  n' arată  alt decât că membrii proporţiei cresc, dar proporţia rămâne în fond aceeaşi. Daca în Franţa s-au întreit 
cheltuielile, cauza e, una, că, în proporţie directă, populaţia s-a îmbogăţit în 60 de ani, al doilea, că banul şi-a schimbat valoarea sa în 
proporţie inversă.
Dar în nici o ţară din lume cheltuielile n-au devenit, în douăzeci şi cinci de ani, de şase ori mai mari. S-au îndoit, s-au întreit (ca-n 
Olanda, pe care o citează ,,Românul)", însă paralel cu o dezvoltare imensă a bogăţiei naţionale: nicăiri bugetul n-au devenit de şase ori mai 
mare, rămânând populaţia aceeaşi la număr şi fiind tot atât de săracă ca mai nainte.
Populaţia noastră cea rafinată, care exige de la stat o sumă de servicii nouă, consistă, precum „Românul" bine ştie, din milioane de 
oameni cari se hrănesc aproape esclusiv cu mălai, cari nu ştiu scrie şi citi, cărora pentru dări li se vând hainele de pe ei şi instrumentele de 
muncă, a căror persoane chiar se scot la mezat pentru a fi  închiriate  ca vitele. În favorul acestei  populaţii  rafinate s-au  înşesit  bugetul 
cheltuielelor ?
Dar, în genere, ce comparaţie se poate face între noi, popor agricol, rămas îndărăt în toate privirile, cu Olanda bunăoară, care nu e — 
cum zice „Românul" — ţară mică, ci un stat vechi, ce-n decursul secolelor trecute a dominat mările şi a jucat rolul de putere mare ? Ce 
comparaţie între noi şi Franţa ori Anglia ? E o adevărată ironie, e o batjocură a celui mai de rând  bun simţ  de-a compara mărimi 
incomensurabile şi de-a vorbi de augmentarea bugetului Olandei pentru a esplica neprevederea şi dezordinea de la noi.
Suntem departe de-a voi trecutul, pentru că această voinţă ar fi în deşert. Orice pripă în dezvoltarea organică nu se poate face 
nefăcută; odată porniţi pe această clină, întoarcere nu mai e cu putinţă.
Nu contestăm asemenea că averile s-au înmulţit în România — numai nu în mâinile românilor; nu că esistă mai multe palate şi zidiri 
mari în oraşele noastre, numai nu sunt ale indigenilor; nu contestăm că suma averilor existente pe acest pământ e mai mare decât acum 
douăzeci şi cinci de ani, dar e aşa repărţită încât prea puţin din ea e 'n mâini indigene. Daca însă acest lucru e indiferent, daca prosperitatea 
pe espresia geografică e totul, iar espresia etnologică a naţionalităţii nu 'nseamnă nimic, atunci fără îndoială e mare progres şi ne-am mira de-
un singur lucru, de ce ,,Românul" n-ar propune mijloace pentru ca acest progres să fie şi mai mare ? Există oameni cari susţin cu toată 
seriozitatea că colonizarea ţării c-un popor străin i-ar schimba cu desăvârşire faţa, că ţara ar merge înainte chiar daca poporul românesc ar 
pieri.
Ca să venim dar de unde am plecat, susţinem din nou că starea veche de lucruri — care nu se mai poate reintroduce în nici un chip, să 
fie bine înţeles — era mai favorabilă existenţei şi dezvoltării normale a poporului nostru. Atât am zis şi nimic mai mult. Poporul poate era 
sărac, dar nu era mizer, nu sleit. Sunt fără îndoială oameni cărora dezvoltarea aceasta le-au folosit, pe cari i-au ridicat din nimic, i-au făcut 
bogaţi şi puternici; dar acei oameni nu sunt poporul românesc.
Nu e om cu oarecari cunoştinţe cari să conteste faptul că un popor relativ înapoiat, adus prea repede în contact c-o civilizaţie străină 
superioară, e în pericol de-a pieri. Degeaba ne-am zbate împotriva acestui dureros adevăr. Din momentul în care românul a intrat în contact cu 
mii din oameni cu deprinderi economice mai energice, de-un egoism mai pronunţat, de o cultură mai mare, desigur acei oameni au devenit 
vânătorii lui şi el vânatul.
Nu le luăm confraţilor plăcerea ieftenă de-a se uimi de progresele ce pretind a le fi realizat, dar, de un temperament mai puţin fericit 
decât ei, nu împărtăşim iluziile lor şi vedem lucrurile cum sunt.
Nicicând, în decursul istoriei, elementul român de lângă Dunăre n-a fost într-o stare mai rea şi mai periculoasă. Nu există vecin, mic 
sau mare, care să nu aibă sub stăpânire-i câte un fragment al acestui popor, pe care caută a-l absorbi; nu există unul deci ale cărui interese să 
nu ne fie opuse pân-la un grad oarecare. Străbătuţi în cruciş şi-n curmeziş de curente politice şi economice străine, în loc de-a strânge cu 
mână rezăşească petecul acesta de pământ, am făcut din el patria tuturor popoarelor, un otel pentru oricine şi pentru orice; în loc de-a ţine 
morţiş la dreptul vechi, la tradiţii şi lege, am crezut a putea uimi lumea prin aparenţele unei civilizaţii ce nu există şi, paralel cu importul de 
marfă străină, ne-am îmbolnăvit sufletul cu importul unor instituţii şi idei, potrivite poate cu stările de lucruri din Apus, dar nepotrivite c-un 
popor sărac şi unilateral în ocupaţiunile lui.
Acum douăzeci şi cinci de ani condiţiile unei dezvoltări normale şi sănătoase existau intacte aproape. Dar politica economică cât şi 
cea socială insuflată pururea din vederi liberale au nimicit mare parte din ele. La toate laudele câte şi le - aduce partidul în privirea acestui 
progres, răsărit din ruina poporului nostru propriu, am zice o vorbă veche populară: Doamne, fă să fie cum zic ei, nu cum ştim noi că este.
[25 septembrie 1882]
[„DACA SE VA ADEVERI...”]
 
Daca se va adeveri că pe la 'nceputul lui octomvrie or să se deschidă Adunările şi vom avea iarăşi fericirea de-a perinda fizionomiile 
interesante ale acelor bărbaţi cari îngrijesc atât de mult de binele ţării şi de-al lor va rămânea să ne 'ntrebăm în ce raport reciproc vor fi 
grupurile în cari majoritatea de pân' acum se preface a fi despărţită.
Pân' acum majoritatea era compactă. Cum era, bună — rea, îşi făceau treaba cu ea, zice - o vorbă, şi lucrurile mergeau strună. Rău 
mergeau fără îndoială, pentru că legiferomania pe de-o parte, lăcomia de averi pe de alta, sărăcia de minte pe deasupra, au făcut în adevăr ca 
ţara întreagă să se sature demult de aceşti pretinşi aleşi ai ei. Nu se poate tăgădui că nemulţumirea generală e mai mare decât oricând, că nu e 
om — nu cu vro minte deosebită sau pretenţios, ci oricum l-ar fi lăsat Dumnezeu — care să nu simţă că Parlamentul e în mare parte compus 
din farsori şi că administraţia maltratează lumea şi o despoaie. Daca până şi tatarii au început a părăsi Dobrogea, oameni fără nici un fel de 
necesităţi şi mulţumiţi cu orice soi de guvern din lume, necum să n-o simtă altcineva.
Dar, aşa cum era, majoritatea stătea compactă şi statornică în mijlocul mişcării continue de funcţionari administrativi, judecătoreşti şi 
fiscali cari se ridică şi se cufundă în graţia ministerială ca stolurile de umbre în infernul lui Dante. De cincizeci de ori s-a schimbat ministerul 
sub prezidenţa d-lui Brătianu: d-sa pare a fi avut atâtea cabinete în şase ani câte au avut toţi Domnii pământeni de la întemeierea ţărilor până 
azi; dar două poluri rămâneau neclintite în această necontenită rotaţiune: d. Ioan Brătianu pe de o parte, majoritatea sa parlamentară pe de 
alta.
De la un timp lucrul au început a se cam turbura. Fie că prea mulţi şi-or fi zis ,,omul face banii şi banii pe om", fie că unii prinsese 
cheag la inimă, alţii nu; că unii sunt stupi neretezaţi , alţii nu prea au de moară; destul că dihonia şi pizma reciprocă dintre cei mici pare a fi 
înrâurit asupra celor mari, încât azi foasta majoritate, atât de strânsă prin apetituri, seamănă a se despărţi în trei, ca râul fericit ce curgea în 
mijlocul raiului. Ordinea logică a acestei împărţiri nu prea e clară, e chiar enigmatică pentru public; cea cronologică însă se poate urmări.
Întâi s-a supărat d. Dumitru Brătianu pe majoritate. I-a trimis pe unii la puşcărie, pe alţii la carantină şi, în intervalul de când 
Adunările sunt închise, s-au înjghebat un nou partid ,,al virtuţii". A răsărit unde nu-l sameni, ar zice vorba, dar a răsărit. Deşi membrii 
partidului virtuţii nu prea sunt cunoscuţi publicului, despre existenţa lor reală nu se poate îndoi nimenea; iar îndoielele asupra virtuţii lor ar fi, 
se zice, şi mai neîntemeiate. Am scris-o deci şi noi pe lumânare pentru neuitare şi ne rugăm lui D-zeu  ca aşa [să] fie.
Apoi s-a supărat d. C. A. Rosetti. Şi-a dat demisia din Adunare, a depus mandatul său în mâna alegătorilor şi, cu inima plină de 
amărăciune, a părăsit ţara, pentru a mânca din nou pânea neagră a exilului, udată cu lacrimi. Un alai de jalnici patrioţi l-au petrecut până la 
marginea târgului, unde, luându-şi toiagul în mână şi scuturând de pe încălţăminte praful unei patrii ingrate , au plecat spre depărtatele 
deşerturi ale Galiei , unde cu post şi în pustnicie să-şi petreacă rămăşiţa zilelor, scârbită de răutatea oamenilor.
Ci 'nainte de-a pleca a spus de ce. Majoritatea n-a voit să-i primească reformele. Aceste sunt: decentralizarea, reforma legii electorale, 
electivitatea magistraturii, libertatea învăţământului cu  dezgroparea  răposatei Eforii şi  -—  ca ton fundamental al muzicei — scăparea 
ţăranului de asuprire. Cum şi ce fel nu se spune, dar în sfârşit scăparea lui. Acesta e drapelul lăsat în mânile viguroase ale onor. Costinescu 
care, cu inima în dinţi şi cu funia 'n traistă, [î]l va apăra. Iată dar un alt fragment al majorităţii grupat pe lângă acest drapel, fragment care n-
are ridicola pretenţie de-a fi virtuos. Din contra, unde găseşte ceva pus rău, el pune bine.
Iată deci două centre de atracţiune dintre cari unul virtuos, ,,feţişoara mărită fetişoara"; altul mai puţin virtuos dar ,,sutele mărită 
slutele". Atât virtutea de zile mari a unora cât şi cea mai de zile de lucru a celorlalţi arată opoziţie în contra Vizirului. Nu e îndoială nici 
pentru unii nici pentru alţii că d. Ioan Brătianu e un vizir, că guvernul său e o maşină pneumatică care absoarbe toate puterile vii ale ţării.
Cine dar mai rămâne sincer şi necondiţionat sub drapelul marelui nostru cancelar ? Iată o întrebare pe care oricine şi-o face cu 
curiozitate. Altfel, de partizani să nu te plângi când ţii sacul cu grăunţe 'n mână. Vor veni ei, chiar prea mulţi, chiar peste voie; dar, în 
aparenţă măcar, o majoritate care să voteze bugetele înţeleptului Sihleanu şi răscumpărările cu toată supunerea datorită pare a nu mai exista.
Oare unul din ziarele inspirate n-ar putea lămuri publicul ? Pare c-am fi rămas fără umbră de ziar guvernamental care să ne spuie, 
bunăoară, ce gândeşte d. Brătianu în privirea acestor nouă grupări a majorităţii sale, precum şi în privirea -reformelor propuse de d. C. A. 
Rosetti.
Căci, deşi acele reforme a fost întâi prezintate în numele personal al redactorului ,,Românului", prin scrisoarea de adio ele au devenit un 
program. Făcut pentru a forma obiectul de căpetenie al sesiunii Parlamentului — de vreme ce atinge cestiuni constituţionale — , propriu a 
servi de drapel în vederea nouălor alegeri, acest program e dezaprobat de marea parte a ţării, ca să nu zicem de toată, din cauza înnoiturilor şi 
a improvizaţiunilor ce cuprinde.
Cine din majoritate se uneşte cu ele, cine nu, şi mai cu seamă ce cugetă guvernul în privirea lui? Oare nu e dator a linişti ţara măcar în 
mod oficios în privirea intenţiilor sale ?
Respinge-va majoritatea acele reforme, precum părea dispusă în trecut ? Aproba - le - vor unii, nu le vor aproba alţii ? Iată auspicii de 
deschidere cari par încărcate de furtună, dacă dăm crezământ semnelor de dezbinare de pân' acum .
Mulţi însă înclină a admite că această dezbinare nu este decât o farsă, cu totul neserioasă în esenţă, de vreme ce nici pe unii nici pe 
alţii nu-i doare capul de îmbunătăţirile şi reformele ce le promit. În ajunul alegerilor însă e practic de-a se despărţi în două; de-a juca unii pe 
guvernamentali, alţii pe opoziţie, încât oricare ar fi rezultatul, tot în favorul lor să iasă. Deprinşi de ani încoace de-a urmări această politică 
stearpă de panglicării, care face cu neputinţă orice îmbunătăţire serioasă, oamenii cred că, cu toată furtuna într-un pahar de apă, cu toate 
indignările partidului virtuţii pe de-o parte, cu toată setea de reforme a grupului celor nevirtuoşi , ceea ce va rămânea neschimbat în sesiunea 
viitoare sunt iarăşi cele două poluri statornice: d. Ioan Brătianu şi majoritatea sa parlamentară.
[28 septembrie 1882]
 
[,,«ROMÂNUL» ÎNŞIRĂ...”]
 
,,Românul" înşiră cu înlesnire îmbunătăţirile pe hârtie pe cari guvernul liberal le-a decretat în favorul ţăranilor. Nu-i luăm această 
plăcere. În loc de-a aplica pur şi simplu texte de legi existente, au creat legi nouă pentru a stipula neînstrăinarea pământurilor ţărăneşti, trecută 
până şi-n Constituţie, şi împroprietărirea însurăţeilor , cuprinsă asemenea în legea primitivă. Nu ne-am opus la această substituţie, la acest 
nou cachet dat unor legiuiri pe cari dumnealor înşii nu le aplicaseră decât din momentul în care li s-a părut practic.
Dar de altceva e vorba.
Aceste pretinse reforme, reîmprospătări a unor legi existente, îndreptat-au starea ţăranului îndeosebi, a ţării în genere ? Nu. Scoaterile 
în vânzare a chiar persoanelor, necum a vitelor şi a instrumentelor de muncă, dovedeşte că aceste reforme n-au folosit nimic, pentru că nu 
sunt făcute decât de ochii lumii. A da c-o mână, a lua întreit cu cealaltă nu va să zică a face cuiva bine. Paralel cu aceste pretinse îmbunătăţiri 
s-au atomizat din nou ţara în comune mici, din mari ce erau. În locul unui primar sunt azi trei, încât s-au întreit numărul personalului plătit din 
bugetul comunal, deci s-au întreit fără nici un folos cheltuielele, numai pentru a hrăni nouă păture de absolvenţi a patru clase primare. În 
acelaşi timp bugetul cheltuielelor statului s-au sporit cu 40%. Funcţiile dependente de ministerii s-au [î]ndoit  . Atârnarea acestora de 
autorităţile supreme e atât de mare încât, pân-la ajutorul de scriitor, li se poate comanda acestor zeci de mii de oameni voinţa puternicilor 
zilei.
Cu ce s-au ales deci populaţiunile daca, paralel cu orice îmbunătăţire, se introduce o cauză permanentă şi mai grea de înrăutăţire şi de 
mizerie ? Cu nimic fără îndoială,  precum o dovedesc procedările zilnice ale administraţiei şi fiscului, precum o dovedeşte emigrarea 
oamenilor din ţara noastră — până chiar şi din pustia Dobroge .
Pururea se zice: ,,Conservatorii n-au făcut nimic". Chiar aşa fie. A nu face nimic e mai bine decât a face rău. Ceea ce-au făcut însă 
conservatorii ştim bine. Ei au avut sarcina ingrată şi odioasă a impune dări pentru a plăti anuităţile Stroussberg şi datoriile flotante moştenite: 
au avut asemenea rolul ingrat de-a privi la ruina crescândă a populaţiunilor, în neputinţă de-a dezrădăcina rele adânci şi organice introduse în 
ţară de liberalism în genere, de guvernele oricât de scurte ale roşiilor îndeosebi.
Nu ne facem nici o iluzie în privirea aceasta. Evoluţiunea ideilor conservatoare e împiedecată prin căderea societăţii. Spre a conduce 
statul după idei conservatoare, s-ar cere o altă generaţie decât cea actuală, compusă din aspiranţi la funcţii; s-ar cere o biserică puternică c-o 
înrâurire permanentă şi determinată asupra creşterii şi a tăriei de caracter a oamenilor; s-ar
cere gratuitatea demnităţilor publice; s-ar cere o monarhie cu mai multe tradiţii, c-un cuvânt ceea ce în România nu mai e de la 1700 încoace. 
Improvizaţia actuală nu mai e un stat organic; e o adunătură.
Daca liberalismul pretinde a fi introdus toate reformele în ţară, [î]i concedem bucuros paternitarea aceasta. Conservatorii pot fi învinovăţiţi 
însă că rezultatul acelor reforme e rău în toate ?
Să zicem că liberalismului i se datoreşte împroprietărirea. Cine nu ştie că această reformă — departe de-a îmbogăţi pe ţăran, departe 
de a-l face mai neatârnat — i-au îngreuiat sarcinele. Cele douăsprezece zile pe an datorite pentru pământ şi păşune s-au înmulţit azi într-atâta 
încât o lege anume trebuie să stipuleze că două zile pe săptămână i se rezervă lui.
Să zicem că tot liberalismului i se datoreşte guvernul parlamentar. Ce-au devenit însă acest Parlament decât o unealtă pentru a spori, 
pentru a încinci şi a înşesi cheltuielele în douăzeci de ani, pentru a contracta datorii în disproporţie absolută cu puterea de producere a ţării, 
pentru a urca zilnic dările către stat, cătră judeţe, cătră comune ? O unealtă în care cavalerii de industrie, prin speculaţiuni asupra tranzacţiilor 
statului, devin milionari, o adunare de oameni în cea mai mare parte imorali şi cinici , compusă de tot ce noul Bizanţ a putut produce mai 
pornoscop şi mai venal ?
Să zicem că tot liberalismul a introdus învăţământul.
S-au decretat într-o zi înfiinţarea a mii de şcoale în toate comunele rurale. A doua zi s-a recrutat învăţătorii din băieţi de prăvălie ce nu 
ştiau scrie şi citi şi s-au umplut comunele c-un corp didactic improvizat din senin.
Cum s-au înfiinţat şcoalele secundare ? S-au decretat asemenea ridicarea lor, s-au luat absolvenţi de liceu cu cunoştinţe filologice şi 
exacte elementare, s-au improvizat din ei un corp didactic care, în parte, stă până azi pe picior de război cu gramatica românească, necum cu 
alta, şi iată că ne trezim c-o generaţie de  tineri crescută sub auspiciile unei ignoranţe patente.
Universităţile s-au înfiinţat în acelaşi chip. Buni profesori de liceu s-au prefăcut în mediocri profesori de universitate.
Să zicem că liberalismului i se datoreşte autonomia comunală. S-a întins o reţea întreagă administrativă şi fiscală asupra ţării, c-un 
personal care nu era deloc pregătit pentru misiunea ce i se 'ncredinţa . O generaţie de oameni cari ar fi putut deveni folositori s-au distras de la 
orice ocupaţiune serioasă şi s-au aruncat în viaţa publică a statului. Legi peste legi, regulamente peste regulamente se traduceau din 
franţuzeşte, încât numai cele privitoare la comunele rurale, adunate de Epureanu, formează un volum de-o mie şi mai bine de pagine. Tot 
vravul acesta de legi era să se aplice de primari ce nu ştiau citi, de notari cari abia ţineau condeiul în mână.
Daca toate acestea s-ar fi petrecut gratis ne-ar fi părut rău de colosala risipă de puteri vii în decursul atâtor ani; dar, din nenorocire, 
toate ţineau bani. Tot personalul acesta imens de oameni ignoranţi şi stricaţi e plătit din bugetul comunei, al judeţului, al statului. Astfel s-a 
înmulţit, într-o disproporţie strigătoare la ceriu, numărul oamenilor trăitori din buget, numărul celor improductivi.
Daca în sfârşit se vor realiza şi cele din urmă propuneri de reformă ale d-lui C. A. Rosetti — eligibilitatea magistraturii şi schimbarea 
legii electorale — efectele vor fi, daca se poate, şi mai dezastroase. Închipuiască-şi cineva o justiţie aleasă de agenţii electorali ai guvernului, 
un Parlament în care, prin desfiinţarea de fapt a colegiului I şi II, ar intra numai partizani ai guvernului ! Iată absolutismul, cel mai rău 
absolutism din toate. Nu absolutismul monarhic, în care interesele dinastiei şi ale Coroanei sunt pân-la un grad oarecare o garanţie pentru 
interesele populaţiunilor, ci absolutismul unei coterii fără trecut şi fără viitor, dominată de lăcomia câştigului fără muncă, de poftele şi de 
răzbunările momentului.
Daca dar „Românul" pretinde a fi introdus toate reformele în ţară, tăgădui-va că rezultatul aproape al tuturor acestor reforme e absolut 
rău ? Ce rol a putut avea conservatorii de la Unire încoace decât a întâmpina cu paliative veninul organic pe care liberalismul cosmopolit l-au 
introdus în ţară, un liberalism care-a folosit numai străinilor şi a ruinat cu totul poporul nostru propriu ?
A fost în adevăr marea operă a maestrului din Strada Doamnei de-a face pe lume să crează că interesele naţionale sunt identice cu acelea ale 
liberalismului cosmopolit, de-a combina în unitate liberalismul cu naţionalitatea şi de-a sacrifica pe nesimţite pe cea din urmă celui dentăi. Ei 
bine, lumea l-a crezut şi orice reformă în senzul său rupea bucăţi câte unul din elementele vieţii naţionale; azi prerogativele politice ale 
proprietăţii istorice, mâni biserica, poimâni breslele, până ce toată combinarea organică, datorită veacurilor, s-au prefăcut într-o grămadă de 
indivizi fără nici un fel de legături între ei decât acelea ale unui interes momentan. Dar o grămadă de indivizi nu e un popor, precum o movilă 
de frunze şi rădăcini uscate nu e pădure.
Acest rezultat l-a avut în România lepădarea tradiţiei, lipsa de simţ istoric, pripa de-a ajunge, fără cultură şi fără avere suficientă, la 
rezultatele civilizaţiei apusene.
Un copac nu poate creşte decât din rădăcinele sale proprii, nu poate da decât frunzele şi fructele sale proprii. Tot astfel şi un popor. 
Frunzele şi fructele de carton, atârnate pe arborul dezrădăcinat al naţionalităţii nu sunt un produs organic, ci un artefact sterp, incapabil de-a 
se regenera.
[30 septembrie 1882]
 
[„NU-NŢELEGEM CE FOLOS...”]
 
Nu-nţelegem ce folos poate să aibă ,,Românul" din falsificarea şi esplicarea strâmbă a statisticei ? În dorinţa ce are de-a ne 
combate şi de-a lăuda progresul imens realizat în ţară prin sistemul ideilor liberale, cifrele statisticei trebuie să i se închine, vrând-
nevrând, ca şi când plăcerea copilăroasă de-a părea că ne dovedeşte nouă contrariul ar schimba ceva din realitatea lucrurilor.
D. Aurelian, actual ministru al instrucţiunii, autoritate pe care confraţii de la „Românul" credem că nu vor contesta-o în cât 
[î]i priveşte, ne spune în opera Ţara noastră următoarele:
 
Nu trebuie să ne scape din vedere că, de la 1859, adecă de când am intrat într-o eră nouă (liberală) politică şi  
socială, cheltuielele şi veniturile noastre s-au urcat într-un mod foarte simţitor. În adevăr veniturile statului erau de 
29388614 lei în anul 1859, iar în 1876 se urcaseră la 90354614 l[ei], adecă se întreiseră. Cheltuielele la 1859 se suiau la 
28 911844 l[ei], iar la 1876 ajunseseră la suma de 110 423 904 lei, adecă se împătriseră.
În acelaşi interval datoria statului s-a sporit cu una sută şasezeci şi şase de ori. Statul datora 2 820 117 lei, iar în  
1876 suma datorită se suia la 468 677 730 lei.
 
Se ştie că de la 1876 încoace datoria publică s-a sporit cu mult, bugetul cheltuielelor asemenea.
Ţinut-au pas înmulţirea populaţiei şi a averii generale cu această colosală sporire a cheltuielelor şi a datoriei publice ?
Fără-ndoială nu.
Nu-l credem capabil nici pe „Românul" de-a afirma că sutele de milioane ale datori[e]i publice şi zecile de milioane ale 
bugetelor s-au cheltuit în mod productiv. Reorganizarea dinlăuntrul ţării făcându-se cu oameni de aceeaşi calificaţiune ca ale 
guvernelor trecute, nu s-au făcut decât a se spori personalul şi a se plăti îndoit şi-ntreit Mihăleştii şi Chiriţopolii, Ciocârlanii şi 
Ciocârliile moştenite din trecut. Sporul deci, făcut în favorul acestui personal, a fost aruncat în apă. Improductive au fost 
cheltuielele pentru armată, pentru o sumă de şcoli cari există pro forma sau cari au dat rezultate rele ş.a.m.d. C-un cuvânt: nivelul 
cheltuielelor s-a înzecit, nivelul culturii şi averii generale a rămas acelaşi, ba pentru marea majoritate a poporului acest nivel e 
chiar scăzut.
La 1859 ţara număra 4 425 000 locuitori: azi numără 5 200 000 după datele d-lui Bibicescu, va să zică cu 775 000 mai 
mult. Nu trebuie însă să uităm că de la 1864 încoace intră peste 20 000 de străini pe an în ţară, cari s-aşează la noi, încât sporirea 
populaţiei noastre proprie nu intră pentru nimic în cifra totală a înmulţirii.
Cea din urmă dare de seamă statistică a Ministerului de Interne asupra mişcării populaţiei e pentru anul 1877.
Din acea lucrare constatăm că creşterea populaţiei române e în douăzeci de judeţe cu totul neînsemnată. Dacă-n Tutova 
populaţiunea rurală se-nmulţeşte într-un an cu 20 suflete, în Roman cu 47, oare asta se poate numi spor ? E stagnaţiune, e regres 
chiar. În alte judeţe, precum Dorohoi, Suceava, Botoşani, Gorj, Râmnicul-Vâlcii, populaţiunea scade; la Dorohoi într-un mod 
înspăimântător: într-un singur an au murit 1 126 de ţărani mai mult decum s-au născut. Zece judeţe numai sunt în cari populaţiunea 
sporeşte întrucâtva, şi anume Ialomiţa, Buzăul, Prahova, Ilfov, Vlaşca, Brăila, Dolj, Dîmboviţa, R. Sărat şi Teleorman; în toate 
celelalte, adecă în două treimi ale ţării, populaţiunea scade. Pe ici pe colo există în adevăr un escedent de naşteri asupra deceselor, 
dar acest escedent e ridicol şi dovedeşte în realitate stagnaţiune şi regres. Totalul naşterilor, comparat cu al deceselor, e din an în an 
mai mic, natalitatea scade în progresiune, încât se poate să fie în curând întrecută de cifra mortalităţii. La 1859 mureau 57 de 
oameni şi se năşteau 100; de atunci încoace mortalitatea s-a suit la 79, la 95, la 100, la 121 procente chiar. Aceste sunt lucruri 
cunoscute de toată lumea, tipărite în cărţi şi gazete; numai „Românul" găseşte că populaţia s-a-nmulţit şi s-a îmbogăţit.
S-a îmbogăţit într-un mod curios. Ne aducem aminte de ,,expunerea situaţiunii" pe 1879 publicată de prefectul de Bacău, d. 
A. Vidraşcu.
La 1864 locuitorii din acel judeţ posedau numai boi de jug 22 428. Acest număr de vite a scăzut foarte, locuitorii nu 
mai au nici pe jumătate din vitele câte au avut înainte. Fiziceşte vorbind, populaţiunile au fost şi sunt bântuite de boale 
contagioase. Anghina difterică a distrus o mare parte din generaţiunea viitoare. Moraliceşte vorbind, ele nu au făcut nici un 
progres în cultură, mulţi din ei nu au idee de morală. Produsul muncii lor [î]l consumă la cârciumă. Alţii petrec timpul cu 
furturi şi desfrânări. Căsătoria nu este respectată; clerul de la ţară se află pe-o scară de cultură inferioară; copiii mici n-
ascultă decât vorbe rele, sudălmi şi bătăi li se aplică lor şi mumelor lor; bărbaţii se bat foarte des între dânşii. Bătăliile lor 
sunt foarte violente, ca la nişte adevăraţi sălbateci europeni; se rănesc grav, adeseori se ucid. Această generaţiune 
neomenoasă, ruşinea unui stat civilizat, aceşti oameni perverşi şi fertili în crime, delicte şi contravenţiuni de tot soiul se 
ruinează prin mişelii şi rea viaţă.
Iată tabloul pe care nu noi, ci un prefect al guvernului actual [î]l face despre populaţiunile noastre.
Acesta e un tablou care se potriveşte cu toată Moldova şi cu multe judeţe de munte din Ţara Românească.  Gorjul  , 
Râmnicul - vâlcea , Argeşul, Muscelul , Oltul sunt în aceeaşi stare de decreştere în care se află Tutova , Putna, Romanul, c-un 
cuvânt douăzeci de judeţe, două din trei părţi ale României.
Ce ajută dar întâmpinarea că producţiunea şi esportul au crescut când toate acestea nu se răsfrâng asupra populaţiunii decât 
sub forma de cădere economică şi morală ?
Dar au crescut suma bunurilor existente în România ? Acesta ar fi un rezultat fericit pentru adepţii şcoalei din Manchester, 
pentru cari bunurile sunt totul, omul nimic; dar când acest rezultat au fost obţinut cu sacrificarea imensei majorităţi a populaţiunii 
indigene un român nu se poate felicita. S-ar putea felicita oameni pentru cari ţara însemnează totalul chilometrilor pătraţi, 
indiferent fiindu-i cine trăieşte pe ei, dar nu omul pentru care ţară şi naţionalitate sunt noţiuni identice. 
S-au zidit fără îndoială multe palate în Bucureşti, s-au înmulţit numărul acelora cari trăiesc numai în capitală sau numai în 
străinătate, ţara munceşte înzecit pentru a întreţine absenteismul şi luxul, precum şi pătura numeroasă de oameni cari şi-au făcut 
din politică o profesie lucrativă; dar tot acest lustru occidental e urmat de umbra viţiului şi a unei mizerii care, orice s-ar zice, acum 
douăzeci şi cinci de ani nu exista în ţară, nu era cu putinţă să existe.
„Românul" are naivitatea de-a spune că bugetul de 30 milioane de acum 25 de ani era relativ mai oneros decât cel actual ? 
Ca dovadă de inanitatea acestei aserţiuni pomenim ceea ce toată lumea contimporană ştie : fiece buget se 'ncheia c-un escedent 
însemnat la venituri, o dovadă că oamenilor nu le trebuia nici măcar atât cât luau. Nu numai bugetele statului, ci toate, ale 
comunelor rurale, ale institutelor de binefacere,  se ncheiau  cu  escedente  , o dovadă că pretutindenea se  cumpăneau  exact 
trebuinţele cu mijloacele disponibile. În zilele lui Ştirbei Vodă escedentul anual al cutiilor satelor era de câteva milioane de franci. 
Se ştie că aceşti bani nu se datorau unor dări comunale deosebite, ci erau o parte a dărilor către stat ce rămânea în folosul comunei. 
Prin urmare nu existau resturile de dări, nu împrumuturi cămătăreşti spre a le plăti, nu dorobanţi împlinitori , nu biletele galbene 
ale perceptorilor, c-un cuvânt nimic din câte azi [î] aduc pe locuitor de-a i se face negru dinaintea ochilor.
Ce-i foloseşte ,,Românului" spoirea cu colori trandafirii a acestei realităţi ? El nu poate amăgi pe nimeni decât doar pe sine 
însuşi şi face ca struţul , care, băgându-şi capul sub aripă, crede că, daca el nu vede pe nimeni, nimeni nu-l vede pe el. Repetăm: 
acum douăzeci şi cinci [de ani] condiţiile unei dezvoltări normale existau intacte; astăzi dezvoltarea e compromisă prin acea era 
nouă (liberală fără 'ndoială ) de care pomeneşte d. Aurelian.
[2 octombrie 1882]
 
[„«GAZETA GENERALĂ» (PRONUMITĂ DE AUGSBURG)...”]
 
,,Gazeta generală" (pronumită de Augsburg), cunoscută pentru nepărtinirea ei, primeşte din Ungaria o dare de seamă mai 
lungă asupra ,,cestiunii izraelite" care merită a fi reprodusă, de vreme ce situaţia economică, astfel precum se descrie, prezintă 
multe analogii cu cea din Moldova. În orice caz, după atâtea denigrări repetate de Alianţa izraelită şi de presa apuseană, care-n 
mare parte e 'n mâni evreieşti, începe a se face lumină şi în această cestiune. Ştim prea bine că există mulţi publicişti pentru cari 
evenimentele din Ungaria vor fi o oroare , însă nu de indignarea
lor poate fi vorba, nici de  umanitarismul ideologic  , ci de realitatea economică şi de neajunsurile ei, produse prin activitatea 
singulară a izraeliţilor.
Se va observa din cele mai de jos că evreii exercită o acţiune dizolvantă atât asupra moravurilor cât şi asupra echilibrului 
economic al populaţiunilor rurale. Ţăranul şi proprietarul, oameni ocupaţi cu producţiunea brută, fără aptitudini negustoreşti, cad 
în genere jertfă  rafineriei  speculanţilor. Cu toate acestea bunăstarea claselor ce se ocupă cu înmulţirea obiectelor de primă 
necesitate e mai importantă pentru societate decât starea acelor ce nu se ocupă decât cu traficul acestor obiecte. În fine clasele 
rurale mai au pentru un stat şi altă însemnătate. Ele nu sunt numai păstrătoarele cele mai credincioase ale acelor formaţiuni istorice 
pe cari le numim naţiune şi stat, ci totodată apărătoarele lor în vreme de război; ele reprezintă principiul conservator al istoriei. Nu 
e azi pentru nimeni o îndoială că proletarizarea claselor rurale are drept efect nimicirea statului.
Aceste zise, lăsăm să urmeze articolul în cestiune.
 
Circulara în termeni aspri şi energici, pe care ministrul - prezident a adresat-o tuturor municipiilor din ţară, e o 
dovadă mai mare decât goana din Pojon că există optima forma o cestiune izraelită în Ungaria.
D. Tisza ordonă capilor municipiilor să fie cu băgare de seamă la agitaţiunile ce pornesc din partea aşa numiţilor 
antisemiţi în contra populaţiunii evreieşti şi să intervie numaidecât la orice turburare a ordinei publice, pentru ca viaţa şi 
averea izraeliţilor să nu sufere neajunsuri. Antisemitismul e aşadar în floare şi antisemiţii formează în ţară un partid 
puternic, cu multe ramificări . S-ar putea zice că partidul numără membri pe faţă, activi, şi afiliaţi pasivi şi secreţi . 
Numărul celor din urmă ni se pare mult mai considerabil decât al celor dentăi şi tăria partidului consistă mai cu seamă în 
împrejurarea că posedă o sumă de aliaţi  secreţi  în toate sferele populaţiunii, până sus în birourile guvernului şi în 
cancelariile autorităţilor militare. Aci se 'ngăduie multe, se 'nchid ochii asupra multor lucruri, multe nu se observă deloc; 
în cazuri serioase intervin, însă nu se prea grăbesc, asta s-a putut vedea şi cu ocazia turburărilor din Pojon . Agitatorii îşi 
făcură treburile în linişte, se 'ngăduiră chiar adunăturile plebei şi, când autoritatea a intervenit, a făcut-o cu mijloace 
insuficiente, cu blândeţe, încât a trebuit să vie din capitală un anume comisar regal pentru a insufla plan şi energie în 
măsurile luate spre năbuşirea turburărilor. Pe afiliaţii secreţi ai ligei antisemitice [î]i caracterizează vorba următoare ce 
s-aude rostindu-se des: ,,Nu strică să-i ciupe niţel pe ovrei". Aşadar foarte mulţi sunt de părere ca evreii, ce nu le sunt 
simpatici, să fie ciupiţi niţel, ca să-şi mai domolească aspiraţiunile, să fie mai puţin fudui şi  fastidioşi , să mai puie 
margini lăcomiei lor de bani, să nu mai esploateze şi mai mult populaţia prin apucături negustoreşti, prin manopere  
rafinate, prin specule asupra prostiei şi onestităţii oamenilor. Nu e fum fără foc. Antisemitismul , care s-a dezvoltat din 
începuturi modeste, dac-a putut ajunge atât de departe cată să fi având cuvântul lui de-a fi. Pentru ca agitaţiunea 
antisemită să aibă izbândă, precum a avut-o în realitate, sămânţa aruncată a trebuit să cază în pământ priincios, trebuiau 
să existe condiţiile sub cari să se dezvoltate o cestiune izraelită în Ungaria.
 Cestiunea izraelită nu e confesională ori religioasă. Nimărui nu-i abate a crea legi escepţionale relative la exerciţiul 
religiunii lor; nimeni nu vrea să-i împiedice în obiceiele lor rituale. În vremea turburărilor, poporul s-aruncă asupra 
prăvăliilor negustorilor evrei, nu asupra sinagogelor comunităţii religioase. Afacerea Tisza - eszlar , menită a aprinde 
fanatismul acestora, precum unii din agitatorii antisemiţi au şi ştiut s-o utilizeze , n-a făcut nici un efect în ţară, lucru de 
care au a se felicita atât ţara cât şi evreii. Cestiunea evreilor nu e nici politică sau naţională, căci locuitorii evrei au  
convingeri maghiare; în ţinuturile slovace sau sârbeşti ei nu iau parte la demonstraţiuni antimaghiare , ci sunt şi acolo 
partizani ai sistemului actual. Junimea evreiască din clasele mai bune exagerează chiar în unele priviri, voieşte să s-
arate, în vorbă şi port, mai maghiară decât maghiarul însuşi. Mulţi s-au făcut ridicoli lepădând numele lor vechi, cari  
poate nu sunau tocmai bine, şi primind nume cari sună curat ungureşte. Trăsătura caracteristică speculativă a acestui 
neam s-a manifestat chiar şi în privirea aceasta: evreii, oriunde au putut numai, au uzurpat numele unor vechi familii 
nobile existente, schimbând cel mult o literă în ele. Nu dăm mult pe sentimentele naţionale - maghiare ale evreilor, căci ei 
ţin pretutindenea cu puterea dominantă. Ei au ţinut tot astfel cu Bach şi cu sistemul lui; simţind însă de cu vreme 
schimbarea situaţiei, părăsiră repede corabia ce se cufunda, rămaseră câţiva ani în espectativă, apoi intrară cu pânzele 
pline în curentul mişcării naţionale când prevăzură că acest curent are să învingă. Apoi ţinură cu Deak şi cu partidul lui; 
acuma sunt partizanii cei mai zeloşi ai regimului Tisza, încât acesta nu-şi face numai datoria, ca şef al administraţiei, ci 
împlineşte totodată un act de recunoştinţă, apărând energic pe evrei, după ce ei au votat de atâtea ori pentru el şi pentru 
candidaţii săi electorali.
Cestiunea izraelită e în Ungaria curat economică, fără nici un fel de amestec confesional sau politic. Am ajunge prea 
departe dac - am discuta toate împrejurările în cestiune; dar în Ungaria nu e cestiune nici de liber-schimb, nici de şcoala 
Manchester, ci de lucruri cu mult mai simple. Mai cu seamă în părţile sale de miază-noapte ţara e populată de mulţi 
evrei; fiece orăşel, fiece sat, fiece localitate, oricât de mică, are câteva familii evreieşti. Toţi se ocupă cu speculaţia şi cu 
negoţul; ei ţin cârciumele , iau în licitaţie accizele şi în arendă ogoarele, deşi nu se ocupă mult cu agricultura. Arenda 
ogoarelor servă mai cu seamă ca pretext pentru a putea specula cu grâne, rachiu şi lână. Asta o fac cei mici ca şi cei 
mari. Cei mici sunt cămătarii şi precupeţii ţăranilor. Un negustoraş sau un cârciumar evreu are într-un sat o poziţie 
analogă cu Rothschild între puterile mari ale Europei. Toţi ţăranii [î]i sunt datori; el se 'mbogăţeşte din dobânzile ce, i se 
plătesc. Dobânda ordinară e de 52 la sută: adecă, pentru fiece  fiorin  împrumutat, ţăranul plăteşte un  creiţar  pe 
săptămână. Însă ţăranul care 'mprumută în asemenea condiţii trebuie să fie om sigur, să n-aibă multe datorii, căci altfel 
dobânzile se 'ndoiesc şi se 'ntreiesc . Tot ce câştigă ţăranul prin muncă trece în mâna evreului, care l-a ajutat cândva la 
nevoie c-un mic împrumut şi care şi în alte ocazii e gata să-l ajute — c-o dobândă de sută la sută. E lesne de 'nţeles că, 
prin asemenea lucruri, nu se poate naşte vro inclinaţiune amicabilă a populaţiei faţă cu evreii. Daca mai vin şi agitatori 
cari-l  lămuresc pe ţăran că e stors, antipatia se schimbă lesne în ură. În districtele mai sărace din nordul Ungariei 
jidovimea de jos joacă, cu  speculaţiunile şi camăta ei, un rol mai mare decât în districtele mai bogate, populate de 
maghiari; dar şi în acestea întâlnim alt tip: marele arendaş evreu care s-a făcut stăpân boierănaşilor după ce, au fost 
împrumutătorul lor. Boierănaşii , mica nobilime maghiară dispare — nu cercetăm cauzele, ci constatăm numai faptul — 
iar în posesiunea moşiilor ei intră evreul, adecă un arendaş evreu, negustor din Pesta sau bancher din Viena. Se 'nţelege 
aşadar că şi pătura de mijloc a ţării, din care se recrutează amploiaţii municipali şi guvernamentali, are mai multe 
antipatii decât simpatii pentru evrei şi că nu prea pune piedici agitaţiei antisemitismului . În micele oraşe din provincie 
negustorii creştini, deci burghezia e aceea care 'ntâmpină c-o ură intensivă neamul evreiesc. Evreul îmbogăţit în sat 
emigrează, la oraş, deschide prăvălia şi, în armonie cu coreligionarii săi, precum şi sprijinit de ei, izbuteşte a învinge pe 
negustorul creştin. Cunoaştem localităţi unde acum treizeci de ani nu exista nici o prăvălie evreiască, iar azi nu mai e nici  
una creştină. Negustorii neevrei luptă pentru existenţa
lor, dar lupta nu e lesnicioasă, pentru că negustorii evrei combat pururea cu puteri unite. Chiar dacă oricine ar fi convins că evreii 
datoresc poziţia lor preponderantă în viaţa economică a Ungariei numai  desterităţii  , zelului şi  mulţumirii pe puţin, totuşi ar fi 
esplicabilă antipatia cu care sunt întâmpinaţi, căci nimărui nu-i place ca altul să se puie deasupra Lui , chiar daca el ar fi de vină; dar 
încă unde o asemenea convingere nu există! Cestiunea izraelită izvorăşte din starea de lucruri economică a ţării şi-n ea agitaţiunea 
antisemitică află pururea nutriment.
[7 octombrie 1882]
 
[„DE CE VICLEŞUGURI ...”]
 
De ce vicleŞuguri de iarmaroc mai sunt capabili şi nepreţuiţii confraţi de la ,,Românul" ?
Într-un număr foaia liberală dădea seamă despre intenţia Rusiei de-a ne face navigabil braţul Chiliei, făcea imputări 
Comisiunii europene că e neglijentă şi zicea între altele:
 
Odată acest braţ (al Chiliei) devenit mai favorabil navigaţiunii, Comisiunea va putea privi din splendidul său palat de la Sulina cum 
comerţul [î]l ocoleşte spre a trece pe la Chilia. . .
Altfel, după cum Rusia se gândeşte azi a face braţul Chiliei navigabil, mâni desigur se va gândi şi România a-şi face navigabil braţul 
Sf. Gheorghe. Atunci, pentru marea părere de rău a însuşi românilor, Comisiunea dunăreană va pierde fatalmente toată însemnătatea sa.
 
Întreg articolul e ţinut pe tonul acesta, pe coarda, cum am zis, a presei ruseşti.
„Românul" azi binevoieşte a ne spune c-a mai avut un articol. Ştim şi l-am citit, dar posterior derogat priori.
Prin şirurile de mai sus „Românul" dă dreptate presei ruseşti şi prevede momentul când Comisiunea, mărginită la gura 
Sulinei, va fi redusă la rolul chietist de-a privi cele ce se petrec din splendidul său palat. Ba i se dă României sfatul de-a face acelaş 
lucru ca Rusia, pentru ca Comisiunea dunăreană să piardă (spre platonica noastră părere de rău) toată însemnătatea.
Ne pare îndealtmintrelea bine că, prin observaţiunile noastre, am făcut pe foaia liberală să se 'ntoarcă de pe calea pe care 
pornise. Apucătura de-a zice că noi ne-am înşelat asupra celor enunţate de „Românul" e, cum am zis, un tertip de iarmaroc . 
Articolul pe care l-am relevat e inspirat de vederi ruseşti; daca foaia l retrage, să-i fie de bine, şi să nu mai fie vorbă.
[8 octombrie 1882]
 
[„DE CÂTE ORI CONTESTĂM...”]
 
De câte ori contestăm realitatea progresului ce se pretinde că România l-ar fi făcut în decursul celor din urmă treizeci de 
ani avem fericirea a vedea pe confraţii de la ,,Românul"  înmulţind  în mod considerabil numărul frazelor  durate  în favorul 
partidului roşu, calificându-se rezultatele pseudocivilizaţiei cu fel de fel de epitete mari, dându-ni-se nouă numele de reacţionari, 
legitimişti etc. E ţara poreclelor .
Rolul confraţilor e comod, al nostru cam ingrat: ei se adresează suficienţei oamenilor, căci aceştia sunt pururea predispuşi 
a crede tot ce li se spune de bine de ei, pe când noi nu măgulim pe nimeni, ci facem apel la spiritul lor de adevăr.
Daca se găsesc instrumente pentru a măsura fenomene atât de simple cum e urcarea şi scăderea căldurii, să nu se fi aflând 
nici un chip pentru a măsura gradul de cultură a unui popor? Am dori în simplitatea noastră să ni se enumere marii oameni cari ar 
fi făcut la noi descoperiri în mecanică ori în chimie, ori în genere pe terenul ştiinţelor naturale, pe care descoperirile sunt lesne de 
făcut din cauza vastităţii domeniului lor. Am dori să ni se enumere operele de fond apărute în ţară de 30 de ani încoace, ca să 
vedem gradul de cultură. Nimic din toate acestea. Buni bucuroşi dacă apare câte-o carte elementară, în care autorul a ştiut cel puţin 
să traducă bine, să-şi aproprieze într-un mod cuviincios ştiinţa altora. Chiar cazul acesta e estrem de rar
şi constituie aproape un merit. Cele mai multe cărţi, chiar elementare, dovedesc din contra că autorii lor nu sunt în stare nici să 
înţeleagă texte străine, necum să producă ceva de la dânşii.
O a doua măsurătoare a gradului de cultură este dibăcia unui popor de-a substitui forţei musculare agenţi naturali, de-a crea 
şi întrebuinţa maşini. Şi aci vom constata că maşinele introduse sunt în genere puse în mişcare de mecaniciani străini şi că românul 
e întrebuinţat ca lucrător cu braţul.
Acest nivel de cultură scăzut şi sus şi jos n-ar fi o nenorocire absolută. Un popor incult care tinde cu stăruinţă, însă gradat, 
de-a ajunge la civilizaţie, care se deprinde el însuşi zi cu zi a-şi apropria îndemnările şi cunoştinţele altora, ajunge în adevăr să 
egaleze pe ceilalţi. Dar la aceasta nu gândeşte nimenea. Lucrul la care aspiră toţi este a se folosi numai de avantajele civilizaţiei 
străine, nu însă a introduce în ţară condiţiile de cultură sub cari asemenea rezultate să se producă de sine.
Natura omenească şi natura organică însă îşi au economia lor, care nu se poate ignora decât în detrimentul vitalităţii. Când 
o societate contractează necesităţi nouă ca a noastră ea trebuie să contracteze totodată şi aptitudini nouă. Un organism e rezultanta 
a două puteri opuse: a eredităţii, principiul conservator, prin care rasa şi individul păstrează şi transmite la urmaşi calităţile cari i-
au fost favorabile în lupta pentru existenţă, şi a adaptabilităţii, principiul progresiv, prin care rasa caută a-şi apropria aptitudini 
nouă, ce i le impune noul mediu înconjurător .
Dar pentru ca adaptabilitatea să câştige calităţile nouă se cere timp. Mediul social şi economic în care un popor trăieşte nu 
trebuie schimbat peste noapte, ci încet, pentru ca oamenii să aibă timpul necesar să se adapteze condiţiunilor nouă. Daca reforme şi 
schimbări vin peste noapte, ca la noi, cu aruncarea în apă a oricării tradiţii, se ajunge unde am ajuns noi. Calităţile din trecut devin 
insuficiente pentru a susţine exigenţele prezentului, bilanţul puterilor risipite întrece pururea pe-al celor puse la loc, organismul îşi 
încheie socoteala sa zilnică cu deficite cari se traduc în morbiditate şi în mizerie.
A sconta viitorul e lesne, şi cămătarul cel mai facil e timpul. Un copil poate avea plăcerile bărbatului, o naţie incultă 
rezultatele civilizaţiei, dar cu ce preţ ? Cu acela al degenerării şi al stingerii timpurie, căci scontul pe care-l face timpul e mai 
scump decât oricare altul.
Din cauza acestui punct de vedere, adevărat pentru totalitatea fiinţelor organice, suntem numiţi reacţionari. E matematic 
sigur cu toate astea că tot ce se face fără o dezvoltare paralelă a culturii în zadar se face, că orice progres real se operează nu în 
afară, ci înlăuntrul oamenilor şi că, cu cât aparenţele nejustificate ale progresului sunt mai mari, cu atât regresul real cată să fie şi el 
mai simţitor.
Şi acest regres e foarte mare, orice s-ar zice; e un regres organic care atinge sănătatea, făptura fizică, bunul trai, bunele 
moravuri, c-un cuvânt întreaga constituţiune fizică şi morală a populaţiunilor noastre.
Ceea ce ne dă dreptate nu sunt fără îndoială lungile articole de fond ale ,,Românului', în care se vorbeşte de civilizaţiune, 
de libertate, ca de bunuri câştigate de liberalism pentru poporul nostru, ceea ce ne dă dreptate — în contra voinţei noastre şi din 
nenorocire — e realitatea. Chiar de - am voi să calomniem, nu putem. De - am voi să zugrăvim lucrurile mai rele decum sunt 
condeiul nostru abia  e 'n  stare a atinge umbra realităţii. Pentru a putea exagera ceea ce  se 'ntâmplă  în ţară, în Parlament, în 
administraţie, în viaţa economică şi morală a imensei majorităţi a poporului, ar trebui cineva să 'mprumute colorile negre din 
Infernul lui Dante.
Şi oare nu este această Românie pentru poporul ei propriu un adevărat infern ? Am dori să treceţi graniţa pe oriunde poftiţi, 
să ne spuneţi unde veţi găsi atâta boală, atâta mizerie, atâta rău trai şi totodată atâta gol sufletesc ca la populaţiunile din ţara 
noastră. Un corespondent al ,,Românului' compara, pe la Slănic , pe grănicerii noştri cu cei austriaci, români şi unii, români şi alţii; 
cei din urmă însă rumeni şi sănătoşi, cei dentăi — tipuri clasice de morbiditate şi mizerie. Astfel stă cu toată populaţia. E lesne a 
înfrumuseţa lucrurile, dar ceea ce nu se schimbă prin teorii şi tirade e realitatea. Se vede că redactorii ,,Românului" n-au ochi de 
văzut, n-au oglindă în care să se uite.
În unele judeţe populaţia scade, în cele mai multe stagnează şi s-apropie de scăderea absolută, numai în câteva de-a lungul 
Dunării, prin locuri mai puţin populate, sporeşte. E verisimil că nici şcoala nu ajută în contra mizeriei. Ea poate ridica un popor 
sărac, dar sărăcia dispune de condiţii de existenţă; unde e mizerie acolo condiţiile de existenţă sunt nefavorabile, cel mizer se zbate 
în zadar, puterile cheltuite sunt pururea superioare celor reproduse, el sfârşeşte prin a se istovi  , prin a-şi  slei  viaţa în silinţe 
zădarnice.
Şi de ce aceste condiţii de existenţă lipsesc ? Pentru că poporul are un guvern cu mult prea scump pentru nivelul lui de 
cultură; pentru că trebuinţele claselor lui superioare sunt cu mult prea numeroase ca munca lui să le poată satisface, pentru că e un 
popor incult, agricol, ce fusese menit a trăi poate o sută de ani încă, în condiţii mai primitive pentru a ajunge numai
la dezvoltarea agriculturii, pe când trebuinţele statului şi ale societăţii sunt moderne,  ultramoderne  chiar: sunt ale unui stat 
industrial; pentru că în locul vechei organizări, care nu costa aproape nimic, avem azi o nouă aristocraţie, cu totul improductivă, de 
sute de mii de oameni cu aspiraţiuni imense, cu capacităţi nule.
E acum vina noastră dacă această pseudocivilizaţie, această înmulţire a trebuinţelor făr - o sporire paralelă a aptitudinelor 
economice şi intelectuale, s-a îmbrăcat sub forma liberalismului, s-a numit liberalismul din România ? Arătăm atât rezultatele cât 
şi cauza; o facem după îndreptarul unui adevăr valabil pentru lumea organică. Daca rezultatele sunt de netăgăduit, daca cauza e 
asemenea stabilită, de puţin interes e de-a ne da porecla de reacţionari sau legitimişti. Lucrurile rămân din nefericire aşa cum sunt, 
chiar daca cerul ar fi o hârtie şi marea o cerneală, pentru a dovedi contrariul în contra evidenţei probe nu există.
[12 octombrie 1882 ]
 
[„ERA GREU DE ADMIS..."]
 
Era greu de admis să mai existe vro grădină de guvern undeva pe faţa pământului care s' aducă cu-al nostru. Cu toate 
acestea el are pereche în guvernul unguresc. Nu se putea altfel. În Ungaria, ca şi la noi, cine nu se pricepe la nimic se ocupă de 
politică. Şi acolo, ,,maghiarism", „patrie maghiară" etc. sunt o marfă politică, a fi maghiar — de orice origine — este, nu o 
cestiune de rasă, ci o industrie, un negoţ adesea foarte lucrativ, întocmai precum la noi e o breaslă anume a fi patriot — orideunde 
ai fi. Poziţia sectei patriotismului cu degete lungi e aproape mai favorabilă dincolo decât dincoace de Carpaţi, căci imensa 
majoritate a populaţiunii, adecă 2/  3, neştiind ungureşte, îşi poate închipui oricine că a şti acest preţios idiom constitue un 
privilegiu pentru a ferici ţara.
,,Gazeta generală" cuprinde o descriere a Banatului Timişorii , provincie locuită în cea mai mare parte de români. Ea 
prezinta un îndoit interes, întâi  asemănările  cu starea de lucruri de la noi, apoi tabloul unei populaţiuni române  guvernate de 
maghiari.
 
Era un timp — zice autorul — în care Banatul Temişorii se numea grânarul monarhiei austriace pentru că aci se 
cultivau aproape esclusiv grâu şi porumb, iar recoltele rele erau necunoscute până-n anul 1863. Înaintea acelei cumplite 
veri, fusese treizeci de ani de-a rândul recolte bune. O singură recoltă rea a fost îndeajuns pentru a da loc la mare 
foamete. Statul a trebuit să intervie în ajutorul oamenilor cu grâne, făină şi alte mijloace de subzistenţă. Cu toate acestea 
Banatul fusese considerat ca ţară bogată, ca grânar al monarhiei. Iluzia se pierdu numaidecât. Ceea ce oameni cuminţi 
prevăzuseră demult, s-a invederat pentru toată lumea; populaţia Banatului trăia — afară poate de-o seamă de ţărani 
bogaţi —de la mână la gură. Puţini câştigau de cu vară mai mult decum le trebuia iarna. La vremea secerii ne şi lipseşte 
pâinea. Cel întâi grâu ce secerăm se preface literalmente în pâine, celălalt e vândut de pe câmp, fiind încă în spice, sau se 
duce numaidecât în piaţă — pentru a împăca pe perceptor. 
Sarcinele ce-i se impun populaţiunii de aci sunt neauzite şi sute de mii de oameni muncesc zi şi noapte pentru nimic alt 
decât pentru a-şi ţinea sufletul, căci ceea ce nu le ia statul pe cale legală le mănâncă funcţionarii cei corupţi şi  
advocăţimea cumplit de cârciocărească şi sugătoare de sânge. Mania de-a SE judeca a fost cultivată în mod sistematic aci 
şi nu e casă să n-aibă procesul ei care-o stinge pân-în sfârşit. Toată populaţia s-a abrutizat în nesfârşita luptă pentru 
existenţă; muncesc ca animalele şi nu se poate să aibă altfel de simţiri decât acestea.              
Deasupra acestei situaţii deplorabile din inima populaţiei chiar, faimoasa artă de guvernământ a maghiarilor [î]şi 
ridică biciul, un stat, care în teorie şi în faţa străinătăţii pretinde a trece de stat civilizat, pentru ca în practică să se poată  
resfăţa în bună voie în maximele lui asiatice. În teorie de ex. cestiunea limbilor s-a rezolvat în modul cel mai minuţios; 
regimul Taafe ar putea învăţa de la maghiari. Fiece condicuţă de dări are bunăoară trei rubrici, una maghiară, una 
germană , una romană; funcţionarul e obligat în aparenţă de-a umplea contribuabilului maghiar rubrica întâia, celui 
german a doua, românului a treia. Departe una ca asta ! Deşi în tot Banatul nu sunt la ţară nici o sută de contribuabili 
maghiari, deşi în cele mai multe locuri nici rândaşii nu ştiu acest idiom, totuşi autorităţile nu cunosc, ÎN relaţiile lor cu 
germanii , românii, serbii ori bulgarii, altă limbă decât pe cea maghiară.
Cine n-a trăit pe aci nu-şi poate face o închipuire de încurcătura fără capăt, de mizeriile ce nasc din această singură 
împrejurare. Poporul neştiutor e dat cu totul pe mâna cavalerilor de industrie cari ştiu ungureşte, căci există localităţi 
unde, dintre patru mii şi mai bine de suflete, nici unul nu ştie boabă ungureşte. În asemenea localităţi persoane 
problematice îşi câştigă existenţa tălmăcind ţăranilor în limba lor pe acea a autorităţilor. Aceşti paraziţi de advocaţi de a 
treia mână şi de scriitoraşi existau cu de prisos şi înainte, dar acum sporesc ca buruiana cea rea, căci au o sferă de 
activitate determinată. Această canalie traduce actele şi adresele autorităţilor, sfătuieşte pe ţăran, [î]l instigă, îşi dă aerul 
că ar fi având trecere în sferele politice, caută a trage pe sfoară pe cel necunoscător, i se plătesc bine serviciile de  
interpret, ia avansuri în procese pendente ş.a.m.d.
Însă toate lipitorile astea mari şi mici n-ar fi încă în stare de-a ruina ţara şi de-a aduce populaţia la sărăcie deplină, 
daca o legislaţiune defectuoasă şi o administraţie care-şi bate joc de orice idee de dreptate n-ar merge mână 'n mână cu 
toate acestea.
Deocamdată vom da următoarele cifre cari vorbesc de sine. Banatul, aşa numitul grânar al imperiului, datoreşte 10 
milioane de fiorini rămăşiţă din dări. După darea de seamă, publicată de curând, comitatul Temişorii numai datoreşte 
3667095 fiorini reparţiţi asupra plaselor Temişoara, Verşeţ , Vinga , Lipova şi Biserica Albă. Ne vom ocupa cu Lipova , 
care în aparenţă e plasa cea mai bine situată în tot judeţul Temişorii.
Recolta anului acestuia se consideră bună ca-n toată Ungaria, asta a ajuns la auzul ministrului unguresc de finanţe, 
Seapary , care s-a grăbit a adresa o circulară cătră toate autorităţile fiscale din Ungaria, prin care comandă organelor 
sale de-a căuta cu zel şi asprime să încaseze dările. Organele subalterne , ce n-au nevoie de-o asemenea admoniţiune, n-
au aşteptat să li-o spună de două ori.
Cine să execute însă?
Poporul e mai iritat decât oricând şi în adânca sa ignoranţă identifică pe perceptor cu neîngăduitorul creditor, cu 
statul. Fireşte. Cel ce ia grâul de pe ogorul ţăranului şi-l sileşte a-şi vinde marfa câteva săptămâni după secere, când e 
naturalmente mai ieftenă pentru a plăti dări cu banii; cine-l face pe ţăranul viier să-şi piarză recolta în acelaşi chip; cine-
i ia pălmaşului vaca, care-i hrăneşte copiii, pentru a o da pe nimic celui întâi venit — acela e vrăjmaşul de moarte.
Toate aceste le face însă în Ungaria un perceptor, un executor. Plânsete şi vaiete domnesc pretutindenea unde s-
arată. De aceea niciodată un om care simte omeneşte sau un funcţionar cumsecade nu se oferă a fi perceptor. Numai 
oameni cu totul depravaţi , ce n-au nici un fel de căpătâi, se oferă la funcţii atât de neplăcute, primejdioase chiar, care se 
dau oarecum cu licitaţie. E foarte caracteristic că există sute de inşi cari se prezintă spre a ocupa asemenea funcţii de 
călăi ; existenţele problematice foiesc în Ungaria cu de prisos şi un astfel domn, care-şi pricepe treaba, ştie să-şi facă 
avere, în poziţia aceasta, în timp de câţiva ani.
Cu revolverul în buzunar călătoreşte acest ,,domn", în numele guvernului şi pe cheltuiala comunelor, în plasa sa din 
loc în loc şi o spaimă ce paralizează, [î]l precede . Înainte de a sosi, averea tuturor locuitorilor cari sunt în restanţă cu 
darea se trece într-un proces verbal; un scriitor şi un om al autorităţii (în genere un ţăran) merg din casă'n casă. Deja 
scriitorul acesta e pungaş , de mituit în orice caz, pentru că aci, în ţara aceasta, toţi se pot mitui .
Încruntând sprincenele întreabă pe o biată văduvă: ,,D-ta ai o vacă?" Tremurând, femeia-i pune-n mână un biet fiorin  
— poate cel din urmă pe care-l are — şi zice nu. El scrie ,,Nu" şi apoi continuă cu blândeţe: ,,Nu-i aşa că n-ai nici vin?" 
Apoi [î]i lasă o hârtie goală pe care ea are s-o iscălească. C-o clipire de ochi semnificativă, el părăseşte casa şi biata 
femeie crede c-a scăpat cu puţin. Cum s-a înşelat. Executorul vine-n ziua viitoare în persoană, o ameninţă cu temniţa 
pentru indicaţiunea ei mincinoasă şi daca acum nu dă cinci sau zece fiorini pentr-o manipulaţiune analogă, se execută 
fără de milă. Adesea nici mituirile nu folosesc, căci  executorul nu poate gândi totdeuna numai la sine, ci trebuie să 
gândească şi la ministrul de finanţe care-i cere bani.      
Oare un popor care vede guvernul reprezentat de indivizi atât de venali şi atât de mojici poate să mai aibă conştiinţă 
de stat şi respect de legi, în existenţa cărora nici nu crede ? Nu e de. mirare daca 'n timpul din urmă au fost ucişi în curs 
de opt zile doi executori şi un consilier fiscal în Ungaria, unul dintre ei în Banat chiar.
În modul cel mai brutal paraziţii aceştia scormolesc în carnea proprie a statului unguresc, prădând ţara, ruinând în 
fiece an sute de oameni, adecă tot atâţi contribuabili. Se 'nţelege că numărul contribuabililor împuţinându-se, sarcinele 
celor ce mai sunt în stare a plăti devin din ce în ce mai grele. Această împuţinare creşte prin emigraţiunea în mase spre 
America, care ia dimensiuni din ce în [ce] mai mari, încât ministrul de interne al Ungariei s-a văzut silit a convoca o 
anchetă pentru oprirea ,,emigraţiunii în mase". S-au cerut expertize de la comune şi de la societăţile agricole asupra 
acestui fenomen înspăimântător şi din toate părţile s-a răspuns că, principala cauză e mărimea dărilor şi asprimea 
încasării . Aşadar fugă generală înaintea executorului ! Nu ştiu ce va decide ancheta , un lucru însă e sigur: nu există alt 
mijloc de îndreptare decât scăderea dărilor şi o purificare fundamentală a personalului adminstrativ . Dar e sigur de mai 
înainte că acest mijloc n-o să se aplice. Farsorii se vor tăvăli înainte până când s-o putea.
,,Ungaria e o ţară bogată, binecuvântată şi popoarele ei sunt dintre cele mai fericite ale pământului" — aşa stă scris 
în fiece carte de şcoală, în care învaţă a citi copilul ţăranului, care nici de nume nu ştie ce-i fericirea. Da! e bogată ţara 
dar locuitorii sunt săraci.
Săraci, pentru că prea multe lipitori [î]i sug, pentru că statul întreg trăieşte pe-un picior prea mare, pentru că numai 
o idee, numai o tendenţă a cuprins puterile intelectuale din această ţară şi le absoarbe pe toate: ideea statului pur 
maghiar, tendenţa de-a impune ţării întregi, tuturor popoarelor, fiecărui  cătun  , fiecărei table de cârciumă sigiliul 
maghiarismului.
Deocamdată fenomenul emigraţiunii în mase se observă mai mult în Ungaria de nord. Comisarii şi agenţii preced cu 
temei şi n-au pătruns încă pân-aci; poate că unii nu presupun că vorbele şi momelele lor ar da de urechi ascultătoare şi 
de inimi deschise; căci populaţia din Bănat nu e numai săracă şi nemulţumită, ci chiar prea multă la un loc, şi tendenţa 
de-a emigra e vie în toţi. Deocamdată lipseşte ţinta ademenitoare şi mulţi nu emigrează decât în alte părţi ale Ungariei 
sau în Bulgaria, căci aci numai e loc pentru ei.
Cum vine însă că Ungaria, aci populată, dar în mare parte pustie, retrogradează din deceniu în deceniu în privirea 
populaţiei sale, că întreaga ei prosperitate economică e lovită de regres ? Cifrele ce pătrund penibil în publicitate sunt 
spăimântătoare, nici acum, în anul cel bun, nu se vede o scădere a răului. Această împrejurare ne spune îndeajuns că n-
avem a face cu neajunsuri trecătoare, ci cu rele sociale şi economice adânci, a căror înlăturare, în actualele împrejurări 
politice, li s-au părut cu neputinţă celor ce-au rupt-o de fugă. Recensimântul din 1870 spunea că în Ungaria sunt 4 417 
574 persoane cari trăiesc din agricultură; pe când recensimântul ultim, făcut asupra popoarelor în anul 1880, dete un 
minus de 784 457 persoane, căci numărul acelora cari, în 1880, se mai ocupau cu agricultura e numai de 3699117 inşi.  
Fiindcă în cei din urmă doi ani tendenţa de emigraţiune a sporit — Bulgaria şi Bosnia sunt atât de aproape — se poate 
zice că, în ultimii 12 ani, agricultura Ungariei a pierdut un milion, aproape 25% a capitalului ci de braţe. Din nenorocire 
statistica naţională maghiară, a cărei exactitate şi bună credinţă întrece pe aceea a geografilor franceji, nu ne spune 
nimic pozitiv despre proporţia diferitelor naţionalităţi în aceste pierderi colosale. Ar fi interesant şi ar lămuri problema 
dintr-un punct de vedere care ar contribui a dezlega cu siguranţă cestiunea anchetei ministeriale.
[14 octombrie 1882]
[„ADUNĂRILE SE REDESCHID ...”]
 
Adunările se  redeschid  în sesiune estraordinară şi o sumă de cestiuni importante, mai cu seamă unele de caracter 
internaţional, vor ocupa atenţia lor.
Nu se poate tăgădui cu toate acestea că un fel de apatie generală a cuprins ţara, că ea nu mai posedă nici un fel de 
elasticitate a puterilor ei în faţa complicaţiunilor, că ceea ce se observă în genere e un fel de nepăsare, de dezinteres în cestiuni 
politice, încât chiar încercările de galvanizare făcute prin proiectele de reformă ale d-lui C. A. Rosetti nu produc efect asupra 
publicului.
Sunt o sumă de oameni — desigur nu proşti— capabili din contra de-a se interesa de orice manifestaţiune a activităţii 
omeneşti afară de una singură, de politică. Naufragiul pe care l-au suferit aproape toţi în iluziile lor politice [î] împinge să caute un 
refugiu, un liman asigurat înlăuntrul egoismului lor chiar. Nimic n-a putut să cauzeze atâtea decepţiuni decât acea himeră care se 
pretinde arta de-a guverna şi care nu însemnează la urma urmelor decât triumful limbuţiei şi a şiretlicului, triumful inteligenţelor 
sterpe asupra celor adevărate.
Orice - ar face cineva în lume, orice ocupaţiune cu care s-ar deda de gust ori de nevoie, care e scopul ce urmăreşte ? O 
sporire morală a persoanei sale însăşi, a augmentaţiune a fiinţei sale. Această augmentare se găseşte pretutindeni, în toate ramurile 
de muncă, de aspiraţiuni: meserie proastă — afară de meseria politică — nu există.
La ce serveşte politica ? Câtă înjosire, câtă umilire, câtă împuţinare a omului nu cuprind acele esplicaţiuni mai mult ori mai 
puţin întortocheate , acele precauţiuni oratorii , acele vorbe cu două înţelesuri, reticenţele neleale, scuzele, făgăduinţele de-a nu 
mai face pe viitor ceea ce s-a făcut în trecut, programele propuse ş.c.l. Niciodată ştrengar n-a tremurat aşa înaintea dascălului, 
niciodată lacheu parvenit nu s-a plecat înaintea stăpânului său ca lacheii politici înaintea pretinselor suveranităţi politice. Nu e unul 
care să-şi spuie vrodată gândirea de-a dreptul şi întreagă, nu e unul să n-aibă recurs la circumlocuţiuni şi cârciocarii , unul care, 
vorbind, să nu fi ascuns sau să nu fi exagerat ideea sa, unul care să nu fi justificat într-o măsură oarecare portretul ce Sallust [î]l 
face de Catilina ... simulator ac dissimulator — dibaci a simula ceea ce nu e şi a disimula ceea ce este.
Mai cu seamă sesiunea aceasta promite a ne prezenta spectacolul unor discuţiuni şi unor intrigi pe cât de absorbatoare pe 
atât de sterpe. Foasta majoritate prezintă deja trei grupuri deosebite, al virtuţii, al d-lui C. A. Rosetti şi al d-lui I. Brătianu, plus 
numărul celor mediatori , gata a combate orice guvern şi a se alătura oricăruia.
Mai la vale publicăm un articol pe care Delfinul ni-l trimite din Galaţi şi în care cauza adevărată şi profund personală a 
acestor sciziuni e zugrăvită cu cunoscuta vigoare a penei autorului. Se poate ca în privirea planurilor politicei esterioare autorul să 
fi atribuind d-lui I. Brătianu un rol pe care acesta nu-l merită; în privirea însă a stărilor de lucruri dinlăuntru descrierea e de-o 
plastică fidelitate, proprie a atrage atenţia deosebită a cititorului.
[17 octombrie 1882]
 
[„DE CÂTE ORI GÂNDIM...”]
 
De câte ori gândim la dezvoltarea vieţii economice în România ne vine-n minte ideea, în aparenţă paradoxală dar cu atât 
mai adevărată, pe care o afirmă un economist american: pentru o ţară rămasă îndărăt în cultură comunicaţia cu străinătatea e 
pernicioasă.
În adevăr, un popor primitiv se distinge mai cu seamă prin lipsa sa de trebuinţe, prin modestia proverbială a exigenţelor 
sale materiale. Nu e bine, fără 'ndoială , ca aceste trebuinţe să rămâie staţionare , căci atunci ar lipsi impulsul pentru o activitate 
mai mare, ar lipsi principiul progresiv; dar pe de altă parte e şi mai rău ca aceste trebuinţe să se înmulţească ca din senin, fără ca 
înlăuntrul poporului să fi pătruns diviziunea muncii; aptitudinea multilaterală de-a satisface el însuşi prin activitate proprie 
trebuinţele sale.
Din momentul în care Dunărea a fost deschisă pentru esportul nostru, mijloacele claselor relativ luminate s-au înmulţit în 
adevăr, dar şi trebuinţele lor au crescut cu totul în disproporţie
cu aceste mijloace. Aproape toate trebuinţele s-au schimbat. Din creştet pân-în tălpi orice obiect de îmbrăcăminte au început a se 
introduce din străinătate: vechile clase de meseriaşi, având deprinderea a lucra pentru alte vremi şi pentru alte gusturi, neavând 
timpul necesar şi nici conducători de la cari să înveţe a lucra  europieneşte  , au început să dea îndărăt şi azi nu mai există. 
Negustorul  care 'ntroducea  din străinătate obiectele necesare deveni factorul de căpetenie al pieţei şi era mai lesne ca acest 
negustor să fie străin decât indigen. Pe de altă parte braţele şi inteligenţele indigenilor neaflând o altă piaţă, nici o altă ocupaţiune 
decât aceea ce le-o oferea statul, s-au născut în ţară acea nefastă tendenţă de-a privi funcţiunile ca singurele ocupaţiuni onorabile, o 
tendenţă constatată demult în contra căreia, din nefericire, nu s-au opus aproape nici un guvern.
Nu avem nici scuza că răul nu s-ar fi constatat demult. Încă la 1863 Camera de pe atunci a admis a se trece, în răspunsul la 
adresa tronului, amendamentul următor:
 
Este drept a recunoaşte că obiceiul înrădăcinat în clasele cele comparativ luminate ale societăţii noastre de-a dispreţui orice altă 
profesiune şi de-a se îmbulzi în aceea a serviciului public au adus coucurenţa ce-şi fac cetăţenii într - această carieră la un grad funest 
moravurile noastre publice, astfel încât s-ar putea zădărnici orice încercare de serioasă îmbunătăţire din partea unui guvern luminat, cu 
intenţiune sinceră. Totuşi Adunarea deplânge că guvernele Măriei Tale, nu mai puţin decât acelea ale predecesorilor Măriei Tale, departe 
de-a cerca a combate acest defect al moravurilor noastre, care este una din cauzele principale ale paraliziei societăţii noastre, v-a făcut 
decât a-i favora dezvoltarea, întorcând-o în folosul lor ca un mijloc legitim de conservaţiune.
 
Acest amendament, propus de C. Creţulescu, s-a votat în unanimitate -— fără nici un folos însă — de Adunarea de atunci.
Îşi poate închipui oricine cari trebuiau să fie rezultatele acelei tendenţe funeste. Aproape toată ura, toată  înveninarea 
luptelor politice, solidaritatea dintre nulităţi pentru a combate şi răsturna orice merit adevărat — acest  concurent  periculos al 
nimicniciei şi ignoranţei — , dispreţul reciproc şi necuviinţa reciprocă, frazeologia goală, puţinătatea de caracter — toate aproape
— [î]şi au izvorul în acea tendenţă funestă , în împrejurarea că aproape toţi românii relativ luminaţi deveniseră candidaţi interesaţi 
la demnităţile publice. Până azi încă România e în pericolul de-a deveni ceea ce erau republicele în decadenţă ale Greciei şi Roma 
în timpul discompunerii sociale.
După câte vedem astăzi nu se poate admite că dezvoltarea României a fost normală. Din contra: a fost în gradul cel mai 
mare anormală,  sacrificându-se  , în favorul ei, bunăstarea,  sănătatea şi moralul tocmai a acelor clase pe cari liberalismul 
esploatator şi ignorant pretindea a le emancipa.
Ceea ce dar a adus dezvoltarea de pân' acum n-a fost o nouă clasă de producători, nu ridicarea muncitorului la un nivel mai 
nalt de cultură şi de bun trai, ci o nouă clasă de stăpânitori, o aristocraţie nouă, compusă din oameni cu puţină ştiinţă de carte dar 
cu multă impertinenţă, cu mult spirit de şicană şi de-o ruşinoasă mlădioşie de caracter.
Congresul economic adunat la Iaşi n-a avut nici un cuvânt de laudă pentru dezvoltarea economică a României şi nici l-a 
putut avea. Din contra, regresul zilnic al negoţului şi meseriilor între români, substituirea zilnică a elementelor indigene prin cele 
străine,  rezia  administraţie, decăderea bisericii, insalubritatea regimului sub care trăieşte ţăranul, toate acestea au preocupat, 
incidental sau de-a dreptul, luarea aminte a congresului. Progrese n-au putut constata nimenea, nici căutându-le cu lumânarea.
Când lucrările Congresului se vor publica în ediţie autentică vom reveni asupra lor. Deocamdată stabilim numai că 
caracterul tuturor dezideratelor acestei adunări este constatarea de enorme goluri pe toate terenele vieţii materiale şi morale.
Admitem ca apreciaţiile oamenilor asupra cestiunilor de pură politică să poată fi determinate prin temperamentul fiecărui: 
ca unul să crează că e bun ceea ce altul crede că ar fi rău. Dar oare tot astfel e cu realitatea ? Tot astfel e când ochii cari văd 
atribuie realităţii relele pe cari ea le cuprinde în adevăr ?
Zilnic vedem foile guvernamentale polemizând cu noi în privirea aceasta, lăudând starea actuală, batjocorind pe cea din 
trecut. Suntem departe a fi laudatores temporis acti în mod absolut; ceea ce afirmăm însă în puterea cuvântului este că, cu acele 
trebuinţe puţine ale societăţii din trecut şi cu mijloacele prisositoare de-a le realiza, starea oamenilor era mai fericită decât azi. E 
drept că Domnul nu era Rege, dar avea mai multă autoritate în ţara sa proprie; e drept că bogăţii enorme nu se grămădiseră în lăzile 
industriaşilor politici, dar ceea ce nu exista deloc şi nicăiri era mizeria. Nu era om în ţară care să n-aibă o ocupaţiune certă, o piaţă 
sigură pentru munca sa. Azi e fără 'ndoială altfel. Toate silinţele ce şi le dau oamenii în direcţia ideilor economice sunt la dreptul 
vorbind o încercare de-a se-ntoarce în multe priviri la trecut, când munca naţională, multă - puţină , era organizată de tradiţii şi 
aşezăminte, când proprietatea imobilă era îngrădită de protecţia legilor, când intrarea străinului în organismul social era mai grea.
Iniţiativa luată de societatea Concordia e lăudabilă în orice caz. Dar succesul dezideratelor congresului atârnă în mare parte 
de-o bună administraţie a statului, care nu ştim daca în mersul
actual al lucrurilor mai e cu putinţă a se introduce. Pentru a favoriza dezvoltarea economică se cere ca mecanismul administrativ să 
fie mai puternic, mai puţin atârnător de fluctuaţiuni politice decum e la noi. Din contră, observăm că toate propunerile de reformă, 
mai ales cele preconizate de d. C. A. Rosetti, tind a preface şi mai mult organele statului într-o pleavă bătută când încolo când 
încoace de vântul întâmplării şi de vicisitudini electorale.
[21 octombrie 1882]
 
[,,GRUIE SÂNGER…”]
 
Gruie Sânger în traducere germană a apărut acum de curând la librăria Wlh . Friedrich din Lipsca. Este o broşură [de] 28 
pagine, în ediţie elegantă. Traducerea e făcută de d. L. V. Fischer din Erlangen , lângă Passau , în Bavaria. D. Fischer e unul dintre 
literaţii germani care-n anii din urmă au atras atenţia publicului german asupra literaturei noastre, comunicându-i în traduceri mai 
mult ori mai puţin reuşite unele dintre productele noastre literare pe care le-au socotit mai bune, parte proză, parte versuri. 
Îndeosebi d. Fischer a tradus pân' acum , pe cât ştim, numai versuri, pe care le-au publicat în deosebite foi periodice din Germania. 
Astfel ne aducem aminte de o traducere a Răsunetului lui A. Mureşianu, publicată în Magasin für die Literatur des Auslandes şi de 
câteva poezii ale lui Alexandri publicate în  Dioskuren  , în  Oester  Gartenlaube.  Gruie  Sânger nu este dar prima încercare a 
traducătorului şi asta se vede aproape la fieştecare vers. Metrul e cel original şi în foarte multe versuri traducătorul a izbutit să 
reproducă farmecul deosebit pe care-l are limba marelui nostru poet.
[22 octombrie 1882 ]
 
[„ARTICOLELE CE NI LE TRIMITE..."]
 
Articolele ce ni le trimite din când în când Delfinul au proprietatea de-a escita organele roşii pân-la furie.
Ştim prea bine, şi organele adversarilor ştiu asemenea, că în lumea ziaristică e o regulă de-a respecta în întregul ei 
individualitatea unui autor, de-a respecta stilul lui, care e în genere în legături intime cu natura şi cu temperamentul lui, şi ei ştiu că 
a atribui unui partid întreg ceea ce un singur membru afirmă este o sofismă comună, de tot recomandată deja de Gerard Hamilton 
ca mijloc lesnicios, însă nu onest, de-a sprijini trebuinţele cauzei.
Daca recomandăm aceste articole atenţiei deosebite a cititorului, din aceasta dumnealor deduc numaidecât că împărtăşim 
cu desăvârşire, ca în reproducere galvanoplastică  , punctul de vedere al autorului, pe când în realitate consideraţia noastră de 
căpetenie este că articolul e interesant, scris c-o deosebită energie de stil şi meritând — ca orice lucrare interesantă — atenţia 
cititorului, chiar atunci când n-ar reflecta pe deplin sau în toate punctele opinia noastră.
Audiatur ! Nu 'nţelegem ce fel de libertate de cuvânt ar fi aceea când cineva n-ar putea să-şi susţie vederile cu toată energia 
naturii sale proprii. Stilul şi judecata sunt tocmai la oameni talentaţi cestiuni de temperament. Precum fiece instrument are tonul 
său specific tot astfel fiece om are predispoziţia sa firească, pasională , de-a aprecia şi zugrăvi lucrurile; ar fi o goală pedanterie , 
demnă de bucherii foilor roşii, de-a reteza un stil viu, o apreciaţie energică, numai pentru că nu împărtăşim toate ideile sau punctul 
de vedere din care autorul scrie.
 
Admitem ideea determinismului întru cât priveşte caracterul individual precum şi acel al unui partid. Unui om i se pot arăta 
exemplele cele mai strălucite de îmbogăţiri prin fraudă , de înălţări prin trădare, de impunitatea aproape proverbială de care sunt 
apărate marile crime şi marii criminali — toate acestea el le va recunoaşte ca adevărate, dar a le imita nu va ajunge niciodată. 
Pentru că nu poate. Velle non discitur, zice sfântul Augustin , a voi nu 'nvaţă nimenea din faptele altuia.
E drept că roşii au venit la putere prin influenţa străină, şi anume sub presiunea vestitei alianţe de trei din Reichstadt, apoi 
prin amăgirea a o seamă de elemente liberale şi conservatoare
pe cari le-au eliminat îndată ce a trebuit să lucreze sub acea influenţă care-i adusese. E oare asta un cuvânt ca conservatorii să-i 
imiteze sau, în genere, sunt ei în stare de a-i imita ? Noi credem că nu. Ei, a cunoaşte şi a constata ceea ce fac ei şi a face ceea ce 
fac sunt două lucruri foarte deosebite.
Imputarea acelora cari ignorează frumoasa lege descoperită de un sfânt şi confirmată de ştiinţele moderne este aşadar în 
esenţă următoarea: ,,De ce nu imitaţi pe roşii ?".
Pentru că nu putem. Există cu toate acestea oameni de bine cari cred a putea vorbi astfel:
 
De ce nu sunteţi ca ei ? În loc de-a crede că puteţi împinge lumea lăsaţivă împinşi. De ce nu faceţi, fiind la putere, ceea 
ce fac adversarii voştri ? E drept că ci au pururea patriotismul în gură; faceţi şi voi astfel, dezrădăcinaţi-l însă din inimă, 
unde degeaba 'l aveţi în adevăr, şi veţi vedea ce folositor lucru este de-a spune una şi a face alta. Ştiţi prea bine că pretinsul 
patriotism al lor e un moft. Un patriot nu fură; ei fură pe un cap de sting. Prefecţi numiţi de pomană în funcţiile lor au plătit 
în doi-trei ani, de pe spinarea unor judeţe sărace, milioane de datorii; Warszawsky a fost numit director de ministeriu; cel 
însărcinat cu afacerea răscumpărării a făcut milioane — şi totuşi patrioţi sunt. Relele ce vin din afară ori dinlăuntru, trebuie 
să le consideraţi ca fatale, ca aduse de împrejurări neatârnate de voinţa oamenilor. În loc de-a vă opune curentului fatalităţii 
acomodaţi-vă cu el. În vorbă, în gazete, în adunări puteţi spune orice v-ar putea dezvinui sau arunca vina asupra altora. Dar 
în realitate, în taină, faceţi ceea ce împrejurările şi interesul personal vă dictează. Uite cum face Brătianu. Ştia că, de la 
Reichstadt încă, se hotărâse cedarea Basarabiei ? Ce să se opuie dar la un rău inevitabil ? S-a dus singur la Livadia. Ştia că 
războiul oriental are să se facă ? E drept că la Mazar Paşa era turc, dar a intrat în apele războiului omul numaidecât. 
Răscumpărarea drumului de fier vi se impunea ? Aţi trăgănat-o ani întregi doar aţi scăpa de ea. O ! el a făcut altfel. În 
Senat a mărturisit în adevăr că e silit din afară, în gazete însă o numea cestiunea cea mai populară. A făcut-o, a dat ocazie 
amicilor să devie milionari de unde n-aveau de pe ce bea apă, încât aceleaşi rele pe cari împrejurările v-ar fi condamnat 
poate să le faceţi voi le-a făcut el ca un om cuminte, numai le-a făcut cu mult mai rele decum aţi fi fost în stare voi să le 
faceţi vreodată. Daca domnia împrejurărilor e absolută şi fatală, în loc de-a vă opune acelei fatalităţi , ca eroii tragediilor 
vechi, mai bine aţi intra în apa lor, căci oricât de răi aţi fi, atât de înjosiţi , atât de străini, atât de adânc de putrezi ca roşii 
tot nu sunteţi. Daca răul trebuie să se facă, faceţi-l încai voi, căci ar fi mai mic de cum [i]l fac aceşti oameni. În orice caz 
trădători n-aţi fi decorat şi înălţat, directori la ministerii n-aţi fi pus bandiţi; oricât de răi aţi fi fost, mai răi decât aceştia nu 
puteaţi fi. Cât despre ţară ? Dar cui [î]i pasă de ea ? Singurul ei folos ar fi doar că, din natură, nu sunteţi predispuşi de-a fi 
atât de comuni, de haini la inimă şi de maloneşti cum sunt roşii, că, personal vorbind, sunteţi mai curaţi decât ei. Ceea ce 
însă ei au făcut era în ordinea lucrurilor să se facă, oricât v-aţi fi opus, căci patriotismul şi sentimentele sunt răi 
conducători în viaţa practică. Vorbiţi ce poftiţi, daţi-vă aere de mari patrioţi cum îşi dau ei; fiece şir, fiece vorbă să fie 
umflate de fraze patriotice, dar faceţi ceea ce e inevitabil a se face, chiar rău fie, şi umpleţi-vă buzunarele înainte de toate. 
Auzi miniştri, ca cei conservatori, cari să iasă săraci din cabinet ? Ba încă încărcaţi de datorii ? Apoi miniştri aţi fost ? Care 
e dintre roşii care - ar fi ieşit sărac, doar să fi fost din cale afară prost ? Stolojan, C. A. Rosetti, Giani, ba însuşi ilustrul 
Brătianu ? Dar ce-ar zice lumea întrebaţi ? Lumea ? Ceea ce zice de ei. Sunt isteţi, sunt oameni de afaceri — cel ce se 
conduce de patriotism, de sentimente, de principii e pur şi simplu naiv şi ridicol.
 
Ei bine, modul de-a scrie satiră cu aerul tentaţiunii nu e atât de nou pre cât s-ar părea. Un autor spaniol, Baltazar Gracian , 
pune pe doi tineri să călătorească prin lume sub conducerea unui personaj mitic , anume Desengano — dezamăgirea , deziluzia . 
Amândoi tinerii văd aceleaşi lucruri, aud aceeaşi esplicare din gura dezamăgirii , dar fiecare din ei se poartă cu totul altfel; pe Critil 
[î]l indignează ceea ce vede, pe Andrenio-l atrage de intră-n danţ. A fost din partea Delfinului o trăsătură de satiric de-a sfătui pe 
conservatori să lase focului idealismul lor politic şi să imiteze pe roşii.
— Dar daca ne vor imita, zic onorabilii, ne răstoarnă ?! Şi c-o furie dictată de instinctul de conservare foile lor se aruncă 
asupra articolului Delfinului să-l sfâşie, nu altceva.
Se 'nţelege că acest punct de vedere nu este al nostru şi că nu suntem în stare să imităm pe roşii. Cine-o ştie mai bine decât 
oricine e Delfinul însuşi. Autorul acelui articol întruneşte în el graiul dezamăgirii cu sfatul pe care Andrenio l-ar da, pe când în 
realitate Critil [î]l aude. Orice partid care va şti să practice virtuţile roşiilor, în urma legii progresului [î]l va întrece în aceste virtuţi. 
Tot ce spune Delfinul e adevărat. Adevărat că, prin conivenţă cu străinii, roşii au ajuns la putere, adevărat că n-a existat cestiune 
internaţională în care să nu cedeze — făcând mendre de opunere de ochii lumii — adevărat că nu le pasă lor de ţară cum nu ne 
pasă nouă de China; adevărat asemenea că partidul există numai prin impunitatea absolută a tâlhăriilor şi mizeriilor ce le comit 
zilnic membrii lui, adevărat că nu există om în ţara aceasta care să nu simtă dezgust de aceste naturi profund necinstite şi catilinare, 
dar de imitat nu-i poate imita nimenea care nu e născut din tina şi din minciuna din care ei s-au născut; căci velle non discitur: a 
voi nu se învaţă. A constata că toate acestea sunt adevărate şi a le imita sunt două lucruri atât de deosebite pre câtă deosebire există 
între judecătorul ce constată faptele şi între cel ce le comite. Indignarea ,,Românului" în contra articolului citat e atât de mare din 
cauză că în el partidul roşu îşi vede urâciunea proprie, enormă, îşi cunoaşte trăsăturile insuportabile pentru ochii lui chiar.
Ei, ceea ce Delfinul sfătuieşte pe Catargiu să facă Brătianu a făcut de mult şi va face-o pururea. Între un sfat platonic de-a 
face şi între realitatea ,,s-a făcut" deosebirea e cât cerul de pământ.
[23 octombrie 1882]
[„CÂND ANTISEMITISMUL E LA ORDINEA ZILEI ÎN GERMANIA..."]
 
Când antisemitismul e la ordinea zilei în Germania, Austro-Ungaria şi Rusia, iar România nu mai e singura ţară asupra 
căreia să se descarce oprobriul persecuţiunilor, e interesant a lămuri, ca termen de comparaţie, situaţia juridică şi socială pe care-au 
avut-o evreii pân-la 1848 în Austria.
Cată să premitem următoarea consideraţie. Afară de calităţi pe cari evreii le vor fi având ab antiquo, de la strămoşii lor, 
multe deprinderi rele ale neamului, multe scăderi de caracter sunt contractate sub presiunea regimului sub care trăiau în diferitele 
ţări ale Europei, din evul mediu începând şi până mai ieri. Era aşadar cu totul nedrept de-a impune României — prin Tractatul de 
la Berlin — să suporte necondiţionat toate defectele numeroasei sale imigraţiuni, defecte ce nu se datoreau  tratamentului  din 
România, ci celui suferit în alte ţări.
D. baron de Helfert  , cunoscut ca istoric şi etnograf, în colecţiunea etnografică a cărui au apărut şi interesanta scriere 
asupra românilor din Austro-Ungaria, ne dă într-o carte Asupra cestiunii confesionale din Austria următoarele amănunte asupra 
situaţiei din trecut a evreilor austriaci:
 
Ei trebuiau să poarte petece galbene ca semn distinctiv, asemenea  ciandalilor  din India. Dar afară de asta 
legislaţiunea le impunea o sumă de umiliri. Purtătorii de litiere erau opriţi de-a purta în jeţuri persoane atinse de boale 
contagioase, servitori în livrea şi. . . evrei. Cu toate că ei plăteau o anume dare pentru persoana lor, nu se puteau servi de 
orice mijloc de comunicaţie. Abia sub Iosif II fură liberi a se arăta în locuri publice. N-aveau dreptul nici de-a fi cetăţeni,  
nici maiştri, nici să aibă proprietăţi imobile, ba chiar libertatea de-a se căsători atârna de vacanţa unui loc în familie. 
Pentru câştigarea acestui loc se cereau cinsprezece documente deosebite şi în urmă locul totuşi se punea la un fel de 
licitaţie. Apoi numai primul născut se putea însura, împrejurare prin care se escitau multe patimi urâcioase ş.a.m.d.
Să se mai mire cineva că evreii, în amărârea lor în contra opresorilor , s-au oţărât cu totul, că caracterul întregului 
popor e corupt, să ne mai mirăm că mai târziu încercară a deveni din nimic totul ? Se 'nţelege însă : corupţiunea nu se 
putea tăgădui, în fabricaţiune şi negoţ evreii introduseră procederi pe de o parte cărpănoase , pe de alta nesolide ; unde 
se 'ncuibau la ţară ţărănimea începea să dea îndărăt în privirea averii şi corupţia morală asemenea se întindea, căci ei 
creau ţăranului o sumă de necesităţi nouă, ademeneau pe femei la cheltuieli de lux şi de mâncări, făceau din slugi hoţi şi  
gazde de hoţi. În Boemia li se făcea îndeosebi imputarea că oriunde s aşează ei slugile se abat de la calea dreaptă, hoţii 
desfac lesne lucruri furate ş.a.m.d.
Daca li se impută însă evreilor înclinarea de-a precupeţi şi a neguţa şi că nu se fac fierari sau lăcătuşi , lucrul e 
esplicabil : ei nu iubesc nici o muncă la care se cere puţină mişcare intelectuală şi poate nici n-or fi având putere fizică  
îndeajuns pentru ocupaţiunile de mai sus.
Daca evreii se plângeau de fanatismul religios de pe-atunci, ei alterau , cu ori fără ştire, punctul principal al cestiunii 
: ei trebuiesc consideraţi ca naţiune, ,,naţionalitate cu dispoziţii netăgăduit favorabile şi cu facultăţi intelectuale", dar, 
precum zice Mommsen, ,,un ferment activ de discompunere naţională".
Asemenea un ferment politic. Ca atare se dovediră de la 1848 şi până azi. Închipuiască-şi cineva că evreii ar fi 
alungaţi din Austria ! Nu numai librarii şi comercianţii de obiecte de arte ar simţi lipsa lor, dar şi în salele de prelecţiuni  
şi concerte s-ar observa multe goluri, asemenea ar scădea mult puterea opoziţiei politice, căci evreul e din natură om al 
progresului. Aceasta se arătă numaidecât din luna martie a anului 1848. Evrei erau oratori în Dieta din Viena la 13 
martie; un evreu (dr. Bruhl ) ceru, ca deputat al mulţimii adunate în curte, libertatea cuvântului şi a presei, libertatea 
învăţământului, reprezentaţiunea în Confederaţia  germanică  , publicitatea şi  verbalitatea  procedurei judecătoreşti, 
constituţiune, egala îndreptăţire a tuturor confesiunilor. Afară de el vorbiră şi alţii, asemenea semiţi.
 
Un semn distinctiv al neamului este fără 'ndoială lăudăroşia, crearea de legende de vitejie. Se ştie că chiar în România, în 
timpul ultimului război, s-a făcut încercări de-a constitui legende glorioase în favorul sergenţilor  de rit mozaic şi— în treacăt 
vorbind — în favorul altor creştini a căror nume nu sunt de origine română. D. de Helfert ne dă un asemenea caz din anul 1848, 
care, oricât de simplu povestit, nu e lipsit de ironie.
Iată cum stă cu alt eveniment în orice caz trist, dar care-au fost umflat la importanţa unei acţiuni capitale şi de stat: un fapt 
simplu a fost împodobit cu cele mai bogate înflorituri de fantezie orientală, aci s-a născut o înjghebare istorică în spiritul lui 
Josephus Flavius, care c-un cuvânt se poate numi legenda Spitzer .
Până la apariţiunea cărţii d-lui Helfert toată lumea credea că în zilele din martie 1848 mulţi evrei ar fi căzut pentru cauza 
libertăţii, chiar în oraţiunile  funebre  ale rabinului era totdeuna vorba de evrei căzuţi. Critica minuţioasă a lui  Helfert  reduce 
numărul lor la. . . unul, Heinrich Spitzer , student în tehnică din Moravia, şi chiar acesta n-a căzut, ca un Winkelried ebraic , ca 
anteluptător  sau  predicator  al libertăţii, ci ca jertfă nevinovată a unei salve date asupra unei mulţimi grămădite. Prin adaose 
nejustificate şi prin o frazeologie comună în zilele noastre s-au făcut din acesta ,,cel dentăi care şi-a vărsat sângele pentru 
libertate"; cel dentăi care c-o oratorie inspirată a apărat libertatea; în discursuri, în scris şi în desemne , a fost sărbătorit ca ,,cea mai 
nobilă jertfă care a căzut la 13 martie"; el prezisese ,,ca un profet" revoluţia; ,,el se săvârşi şi numele său va rămâne etern în 
panteonul istorici". O descriere cu portret
zice chiar următoarele:
 
Tocmai rostea Carl (!) (Spitzer) cuvinte suspirate înaintea Dietei cătră conşcolari şi popor când apăru armată. Atunci Spitzer 
înaintă: ,,Să dea foc! Voi fi cel dentăi care va cădea pentru libertate?" ş.a.m.d.
 
Dar destul despre acestea; dacă evreii n-au fost adevăraţii anteluptători în faţa baionetelor , totuşi au fost conducătorii 
mişcării intelectuale. Deja în manifestul autorilor din Viena găsim că între 29 de semnatari a treia parte sunt evrei. A fost natural ca 
evreii să gândească numaidecât la emanciparea conaţionalilor lor şi că n-au lipsit enunciaţiuni în acest înţeles. E adevărat însă că 
cei mai însemnaţi dintre ei gândeau că trebuie să se procedeze fără a se băga înainte, ci să se lase creştinilor meritul emancipării. 
Un predicator izraelit zicea între altele:
 
Ce e de făcut pentru noi ? Pentru noi ? Nimic. Totul pentru popor şi patrie, nimic pentru noi. Nici o vorbă de emanciparea evreilor 
daca alţii nu vor spune-o pentru noi. Întâi dreptul omului de-a trăi, de-a respira, de-a gândi, de-a vorbi; întâi dreptul cetăţeanului, a 
nobilului liber în îndreptăţirea sa, apoi vie evreii ! Să nu ni se imputeze că pururea şi pretutindenea gândim la noi şi  numai la noi ! Nu 
faceţi nimic. Timpul nostru vine şi nu poate să lipsească !
 
Observaţii escelente, de-o valoare chiar mai generală, făcea Moritz Markbreiter ; el zicea între altele:
 
Cestiunea evreilor nu este o cestiune de drept, ci un obiect al simpatiei.  Evreul e pentru marea parte a poporului un obiect al 
antipatiei. Dar un obiect al antipatiei nu poate învinge prin aceea că se impune, ci, daca e cu putinţă, prin atitudine liniştită şi modestă.
…………………………………………………………………………………………………
Am afirmat adeseori că roşii sunt în cea mai mare parte străini de origine. Descrierea de mai sus ne dă ocazia de-a face o 
analogie, justă după cum ni se pare. Şi ei au fost liberali la 1848, în scris şi în vorbă, şi ei încearcă a crea un fel de aureolă de 
martiriu şi de vitejii cari n-au existat nicicând în favorul membrilor partidului lor. C. A. Rosetti şi ai săi au fost un ,,ferment activ 
de discompunere naţională" daca aplicăm dictonul lui Mommsen. În adevăr, un ferment atât de activ încât din toată ţara veche, din 
datini, biserică, legi n-a rămas nici urmă. Analogia între roşii Ţării Româneşti şi liberalii semiţi ai Austriei e mare în multe puncte.
E o idee pe care adesea am repetat-o, că liberalismul la noi e de origine străină, că a fost manifestarea invidiei elementelor 
imigrate în contra claselor vechi şi a instituţiilor cam grele şi protectoare ale României istorice. Precum ţara noastră a fost în urmă 
condamnată a purta efectele morale ale relei tratări pe care evreii au suferit-o în alte ţări, tot astfel, de la 1848, dincoace de Milcov, 
ea a început a suporta efectele morale ale tratamentului de care a avut parte imigraţiunea transdanubiană pe când trăia încă sub 
turci. Aceeaşi lipsă de respect pentru orice element tradiţional al vieţii publice pe care evreii o arată în aproape toate ţările au fost 
şi zestrea politică a roşiilor la noi în ţară. Şi acestei lipse de pietate pentru elementele moştenite ale vieţei noastre naţionale, acestui 
daltonism oarecum faţă cu calităţile şi natura poporului nostru, îi datoresc succesele lor de pân' acum .
[24 octombrie 1882]
 
[„DE CÂTE ORI AM SPUS PUBLICULUI...”]
 
De câte ori am spus publicului cititor că societatea anonimă de esploatare a roşiilor nu are nici un fel de principii politice, 
n-a gândit niciodată asupra reformelor ce le introduce, nu înţelege nici litera, nici importanţa lor, ci totul se reduce la un singur 
lucru, unul, etern acelaşi, etern nepreschimbat : mutrele confiscate ale patrioţilor de meserie să rămâie la putere.
În Adunare se discută acum un proiect pentru modificarea legii comunale, proiect a cărui întreagă tendenţă, de sus până 
jos, e electorală.
Între modificările propuse aflăm următoarele:
 
Colegiul electoral comunal se compune:
În comunele urbane de alegătorii col . I, II, III şi de... delegaţii colegiului al IV [-lea] pentru Cameră... Ei formează un singur colegiu 
şi aleg prin scrutin de listă... Alegerea delegaţilor colegiului al IV [-lea] se face conform dispoziţiunilor legii electorale pentru Cameră.
 
Aci vedem sufrajul universal al d-lui C. A. Rosetti, cu cunoscuta svârlire a colegiului al IV[-lea] sub epitropia delegaţiunii. 
Amestec straniu de demagogie şi despotism!
Dar şi mai interesant:
 
În comunele rurale primarul şi ajutorii săi se aleg de consiliul judeţean (provizoriu de comitetul permanent).
 
Ceea ce va să zică: se numesc de comitet, recte de prefect.
Ei bine, aceşti liberali, aceşti ,,fraţi de popor, chica topor" — cum zice Millo în Paraponisitul — propun prin reformă ca 
colegiul al Iv-lea din oraşe, în alegerile comunale bineânţeles , să voteze prin delegaţiune, nu direct. Tot în această lege electorală 
sui generis, fenomenală desigur chiar pentru imperiul moscovit , se zice că primarii şi ajutorii de primari din comunele rurale vor fi 
numiţi. Ş-apoi să ni se mai zică că noi suntem reacţionari!
Colegiul al IV[-lea] în oraşe, care plăteşte toate dările indirecte, căruia, prin faimoasele şi costisitoarele îmbunătăţiri a d-
alde Cariagdis şi a altora de această teapă, i se scumpeşte pânea din gură, lumânarea şi chibritul, să nu poată zice decât prin 
delegaţiune dacă toate aceste-i convin. Am înţelege, până la un grad oarecare, ca colegiul IV să joace un rol de inferioritate faţă cu 
alegerile din Adunare. Interesele ce se discută în Adunări ating o ţară; mizeria din Dorohoi ori din Râmnicul - vâlcii nu va fi 
pricepută de meseriaşul din Dealul Spirei ; el poate nu-şi dă seamă de influenţele ce se exercită acolo asupra populaţiunilor, el nu 
va putea pricepe problemul economic sau social care s-ar ivi acolo; pentru priceperea acestora se cer poate elemente mai culte, pe 
cari adesea şi din nefericire nici colegiile superioare nu ni le dau. Dar în mahalaua lui, în oraşul lui, pe uliţa lui chiar, omul să nu 
poată să judece isprăvile primăriei, să fie pus sub epitropie, să aleagă prin delegaţiune, iată ceea ce nu înţelegem, nu zicem din 
partea oricui, căci am înţelege-o de la guvern autoritar, absolutist, care vrea să le facă oamenilor bine cu de-a sila, n-o înţelegem 
însă din partea unei Adunări cari se porecleşte liberală, a unui guvern ce se pretinde liberal.
Poate în adevăr ca să fie bună o eforie numită în locul unui consiliu ales — dar în acea eforie desigur guvernul, asemenea 
autoritar, n-ar numi pe Cariagdi, ci ar alege un om cu cunoştinţe tecnice, în stare a pricepe lucrările de resort ale municipalităţii . 
Un guvern autoritar are a judeca oamenii pur şi simplu după aptitudinile lor, certificate prin şcoală şi antecedente, nu după 
simpatiile sau antipatiile ce le inspiră alegătorilor.
Odată însă pe terenul electoral, odată la discreţia simpatiilor ce le poate escita cutare paralitic  sau  cutare vânător de 
funcţie, să şi rămânem pe acest teren.
În viaţa comunala , sub o democraţie adevărată si istorică, stă temeiul libertăţii în genere. Omul mic din colegiul al IV[-
lea], care du reste ştie a scrie şi citi tot aşa ca onor. Cariagdi, cată să se intereseze în mod intensiv de afacerile comunei, fie aceea 
rurală, fie urbană. Acest om mic nu ar putea să aibă sarcina de-a judeca afacerile complicate ale ţării, fie în afară, fie înlăuntru, căci 
se cere aci o putere de combinaţie care exige studii, studiile cer capital şi vreme, lucruri pe care omul mic nu le are.
Dar întru cât s-atinge de casa, uliţa, mahalaua, oraşul lui el va dovedi o pricepere mai exacta , şi mai clară a lucrurilor decât 
mulţi oameni teoretici .
Altceva s-ar fi putut face demult pentru comune şi anume pentru cele rurale: se pot descărca de variile, infinitele servicii 
cec au a le presta statului. Dar la aceasta nu gândeşte nimeni, din contra, pe zi ce merge comunele devin mai mult instrumente 
directe şi servile ale administraţiei centrale. Afacerile comunei stau baltă din cauza poruncilor gobernului , cum zice ţăranul, şi de 
la ministru până la notarul de sat toţi stau în legătură pentru a aplica iluziile câte se născocesc de capete ingenioase în aerul mefitic 
şi bolnăvicios al Bucureştilor. Astfel se guvernează din nefericire de zeci de ani şi de aceea n-avem nici urmă de autonomie 
comunală, de aceea atribuţiile organelor comunale, în loc de-a interesa pe oameni şi a-i atrage, [î]i respinge; de aceea fiece primar, 
ajutor, membru etc. sunt plătiţi anume... ca să se intereseze ? nu, ca să nu se intereseze de comună.
Oare secretul unei vieţi comunale energice şi autonome să fie un privilegiu al raselor germanice ? Nu tocmai. Vedem un 
stat vecin, Austria, unde populaţiuni de rase foarte deosebite au o viaţă comunală de model alăturată cu  slugărnicia  către 
subprefecţi pe care-o au comunele noastre. Şi cu toate acestea autoritatea statului e acolo cu mult mai tare şi mai concretă decât la 
noi, unde personajele ce ne administrează, departe de-a fi obiectul stimei cetăţenilor, sunt din contra tot ce societatea consideră ca 
mai abject şi mai de nimic.
Dar unde mai punem una ? O modificare a legii comunale imediat înaintea alegerilor. Dar nu se va putea spune că o 
asemenea reformă  ad hoc, imediat înaintea unor alegeri certe, este  ticluită  anume pentru trebuinţele electorale ale actualilor 
deţinători ai demnităţilor comunale ? Că toată reforma e pusă la cale de oamenii interesaţi în chestie, interesaţi anume să iasă la 
viitoarele alegeri ? Lucrul e atât de bătător la ochi încât nu ni se pare necesar a mai insista asupra lui. Şi-n adevăr, demult se 
şopteşte că variile şi costisitoarele nerozii făcute de primăria actuală
ar fi inspirând părinţilor cumularzi ai comunei o frică semnificativă în faţa unor eventuale alegeri; de aceea, schimbând legea, deci 
cu necesitate şi rezultatele ei, ar spera să obţie de la alegeri ticluite o ratificare mai spontană a onerosului trecut al primăriei.
[26 octombrie 1882]
 
[„ÎN ZILELE DE 12, 13 ŞI 14 MAI 1881...”]
 
În zilele de 12, 13 şi 14 mai 1881 se adunase la Sibiiu, din toate ţinuturile Ardealului şi Ţării Ungureşti locuite de români, 
un număr însemnat de delegaţi, trimişi de cătră alegătorii lor pentru ca să se consulte ce atitudine să ia românii în faţa alegerilor ce 
aveau a se face pe atunci pentru Camera din Pesta.
Am dat seamă de-atunci de încheierile luate de acea conferenţă de alegători. Acele încheieri cuprind programul partidului 
naţional - român  , care se obligă a lupta pe cale legală pentru obţinerea următoarelor drepturi: 1)  recâştigarea  autonomiei 
Transilvaniei; 2) introducerea limbei române ca limbă oficială a administraţiei şi justiţiei în ţinuturile locuite de români; 3) numirea 
de funcţionari români sau, dintre neromâni, numirea acelora cari ştiu scrie şi vorbi limba română; 4) revizuirea legii asupra 
naţionalităţilor; 5) autonomia bisericelor şi şcoalelor confesionale; 6) crearea unei legi electorale pe baza sufrajului universal sau 
cel puţin investirea cu drept electoral a oricărui cetăţean ce plăteşte o dare directă; 7) colaborare cu cei ce ţin seamă de interesele şi 
bunăstarea poporului.
Conferenţa de-atunci a însărcinat pe comitetul ei electoral să compună un memorand esplicativ în cauză şi să-i dea cea mai 
întinsă publicitate.
Această lucrare au apărut acum în limbile franceză, germană şi maghiară, precum şi în cea română, şi poartă titlul: 
Memorial compus şi publicat din însărcinarea Conferenţei generale a reprezentanţilor alegătorilor români, adunaţi la Sibiiu în 
zilele de 12, 13 şi 14 mai st.n. 1881— (Sibiiu 1882/ 1 vol. 144 pag.).
Constatăm cu multă părere de bine că lucrarea aceasta, dictată de-un adânc sentiment de naţionalitate, e scrisă totuşi cu 
multă linişte, cu o demnă obiectivitate. Ne rezervăm plăcerea a da o seamă mai amănunţită despre cuprinsul ei; deocamdată însă 
credem a putea repeta ceea ce zic confraţii de peste munţi: ,,nici un român ştiutor de carte să nu întârzie a-şi procura această 
lucrare". Repede şi în corectă grupare urmează datele autentice cari dovedesc dreptul de autonomie al Ardealului, însemnătatea 
politică a românilor în evul mediu atât în Ardeal cât şi în judeţele dintre Tisa şi Carpaţi; c-un cuvânt un curs de istorie şi de drept 
public  in nuce . Pân' acum n-a apărut nici o carte care să fi descris în mod atât de limpede situaţia politică a românilor din 
monarhia Habsburgilor.
Ziarele maghiare au şi început a discuta cuprinsul lucrării acesteia şi ceea ce constatăm pân' acum e că tonul ei liniştit şi 
plin de demnitate a impus adversarilor. Ar fi acum de datoria politicilor influenţi din România de-a da scrierii răspândirea ce i se 
cuvine în coloanele presei europene. Trebuie să se ştie odată că o jumătate a poporului românesc are a suferi, sub dominaţiune 
maghiară, cele mai mari nedreptăţi; că fiece zi aduce cu sine o nouă tentativă în contra existenţei naţionale a acestui element, 
considerabil ca număr, dar şi mai considerabil încă prin aptitudinile şi calităţile lui. Popor militar în decursul evului mediu întreg, 
producând din mijlocul lui mari eroi şi mari regi, românii au fost încet - încet jertfa unor uzurpaţiuni pe cari astăzi nu le justifică 
nimic, precum nu erau justificate nici în trecut.
Pentru noi nu e îndoială că consângenii noştri din Ardeal vor izbuti a obţine de la Coroană şi de la împrejurări realizarea 
întregului lor program, pentru că presiunile maghiarilor, departe de-a le folosi acestora, au trezit şi mai adânc sentimentul naţional 
al vrednicului şi statornicului popor românesc. Observăm cu bucurie că, chiar în acele ţinuturi unde sufletul părea mai adormit , un 
spirit nou, dătător de viaţă, s-a deşteptat. Cine are dreptate la urma urmelor nu este pretinsul drept istoric sau dreptul public, durat 
în favorul unei singure naţionalităţi, a celei maghiare, cine are dreptate este realitatea etnologică, este adevărul. În numele 
adevărului şi sub suflarea lui binefăcătoare e scrisă şi această lucrare şi, pentru că niciodată în cursul istoriei n-am văzut adevărul 
învins ci pururea învingător, de-aceea şi acum putem prezice că, per ardua ad astra , cauza română va triumfa.
[28 octombrie 1882]
ÎN FINE... TOT BINE
 
Suntem bine informaţi că Ministerul Instrucţiunii Publice a dat ordin d-lui Cumbaris a expulza pe Vetzis din şcoală..., din 
şcoala profanată de el despre care am vorbit în atâtea rânduri. În acelaşi ordin d. ministru impune directorului de formă, Cumbaris , 
ca să fie un director de fapt şi să organizeze şcoala şi să trimită programa şcoalei, care nu este aprobată, Ministerului spre aprobare; 
dacă d. Cumbaris nu va dovedi că ştie organiza o şcoală i se va retrage dreptul ce i s-a dat şi, dacă n-ar esecuta în parte sau în total 
ordinul ministrului, şcoala se va închide.
În acelaş timp ministrul a însărcinat pe revizorul şcolar a circumscripţiunei a observa dacă ordinul dat d-lui Cumbaris s-a 
esecutat sau nu şi a raporta ministerului.
Felicităm pe d. ministru pentru măsura energică şi conformă demnităţii ţărei. Aşa trebuie să lucreze bărbaţii erudiţi, morali 
şi cu durere de viitorul ţărei. Dacă până aci ne-am bazat pe credinţe, acum ne bazăm pe fapt şi sperăm că cei ce au dat asemeni 
ordine vor şti a le executa.
Adevărul trebuie să triumfe; minciuna şi crima trebuie să cadă! Când este vorba de interese mari, naţionale, între cari 
ocupă primul loc educaţiunea şi instrucţiunea tinerimei noastre, toţi românii trebuie să aibă un singur sentiment, o singură inimă, 
şi-n ea trebuie să fie gravate cuvintele: progres şi moralitate !
[29 octombrie 1882]
 
[„PRECUM ASTRONOMUL...”]
 
Precum astronomul aşteaptă cu minutarul în mână trecerea unui corp ceresc printr-un anume punct cătră care îşi îndreaptă 
instrumentul său optic , tot astfel şi noi am putea sta cu ceasornicul înainte-ne, să urmărim cum se scurge nisipul şi cum se apropie 
din ce în ce termenul fatal al încetării libertăţilor publice, al dictaturii personale a d-lui I. C. Brătianu.
Degeaba foile guvernamentale ar face paradă de liberalismul lor; se apropie ora în care, în România, omului de la guvern îi 
va fi permis totul, cetăţeanului nimic; ora în care aparatul electoral, construit după reţeta tuturor stăpânilor absoluţi din lume, nu ne 
va mai da din urne decât creaturi ale unei persoane, ale unui singur om, ale despotului , ale d-lui I. Brătianu.
Chiar pân' acum lumea numea vizirat domnia ministrului nostru prezident. Ne putem închipui ce va fi de acum înainte, 
când, în comună, nu va exista decât un singur colegiu, a cărui majoritate va fi pururea compusă din delegaţii guvernamentali ai 
colegiului al IV[-lea]; iar Adunările vor fi alese asemenea de delegaţii acestui colegiu, trimişi de subprefecţi să majorizeze pe 
alegătorii din colegiul I şi II.
Ca o cetate luată prin surprindere opinia publică, opoziţia în Parlament, presa n-au avut nici timpul material necesar pentru 
a băga de seamă ce se pregăteşte: schimbarea, nimicirea întregului sistem electoral şi reprezentativ din România, substituţia 
clandestină a sufrajului universal, însă nu direct, ci strunit, legat bine de mâni şi de picioare, pentru a fi pururea o unealtă în mânile 
despotismului.
Iată ceea ce am fi trebuit să ştim demult.
Toţi oamenii aceştia s-au îmbogăţit. Pe ce cale e de prisos a o spune; nu e aproape unul care nu s-ar putea aranja sub un 
paragraf din Codul lui Vasile Vodă Lupu, după carele abuzul unei  vrednicii  publice pentru a face avere se pedepsea  încă cu 
cordonul Sfintei Cânepe. Ei bine, aceşti oameni nu pot risca căderea. Ce s-ar alege, pentru numele lui Dumnezeu, de cei ce au 
trimis pe ţărani sub suliţi căzăceşti până dincolo de Balcani; ce s-ar alege de cei cari, însărcinaţi cu răscumpărarea, au făcut în acel 
timp milioane; ce s-ar alege, social vorbind, de toate elementele acestea oculte, brutale, comune, cari s-au cocoţat deasupra ţării, 
cari s-au îmbogăţit, cari, mai mult, s-au aristocratizat ?
Se 'nţelege . Mutre confiscate, cărora orice om onest le-ar fi închis uşa înaintea nasului, s-au ridicat sub domnia d-lui 
Brătianu în sferele de sus; formează aşa numita societate la balurile şi la curtea regelui. De gâtul unor bandiţi sau a unor trădători 
notorii s-au atârnat semnele de onoare ale ţării; corectorii gazetelor roşii au ajuns milionari; toată plebea asta politică e azi scoasă 
din cutie, parfumată, înmănuşată , lustruită. E firesc lucru ca aceste elemente declasate ridicate din întuneric şi din ocupaţiuni 
adesea maloneste, intrate odată în atmosfera luminată de razele coroanei, să şi vrea să rămâie acolo.
Aceşti oameni vor să păstreze ce au. Nu numai averea — căci asta n-ar însemna nimic — nu! influenţa, vaza, rangul în 
ordinea socială, jeţurile din Adunare, cu un cuvânt tot ce sărmana vale a Dunării au avut de oferit meritului sau talentului, tot ce d. 
Brătianu a monopolizat pentru creaturile sale. Toate trebuiesc păstrate în mâna Pătărlăgenilor şi Costineştilor, toate trebuie să 
rămâie zestre inatacabilă a nulităţilor, o schimbare de guvern să nu mai fie cu putinţă; arhiliberalii au devenit arhiconservatori în 
ceea ce-i priveşte şi nu se sfiesc nici înaintea... dictaturei personale a d-lui Brătianu.
Credem că cititorul care e deprins cu Ţara Românească, cu mecanismul ei administrativ de-o perfectă onestitate, cu 
instinctele generoase ale subprefecţilor, cu independenţa aproape legendară a colegiului al Iv-lea , nu-şi vor face iluziuni în privirea 
aceasta.
Contopite toate colegiile într-unul singur, în care delegaţii celui al Iv-lea vor decide, soarta oricărei alegeri îndeosebi şi a 
tuturor laolaltă e de mai nainte cunoscută: ele vor fi de prisos, vor fi o ocazie dată ministerului de a-şi plăti cu diurne creaturile 
numite de subprefecţi şi de organele poliţieneşti, vor fi atotputernicia guvernamentală, fără umbră de opoziţie, fără putinţă ca un 
glas independent să mai pătrundă în Adunări, căci izvorul a toată independenţa, colegiile neatârnate de pân' acum , se desfiinţează.
Toate astea sunt bune şi frumoase.
Înţelegem chiar ca d. Brătianu să ne aducă aminte soarta gladiatorilor : Morituri ! E drept să ne aducă aminte: clasele vechi 
ale României au sărăcit şi au căzut; vremea lor a trecut pentru totdeuna; toţi românii sunt săraci, toţi sunt egali. ,,Nu mă vreţi voi pe 
mine, dar vă voi eu pe voi. Am în mâna mea colegiul IV, inerţia pe care-o mişc încotro voi, şi din care fac colegiu I, cu el am în 
mână ţara, prin el fac din nulităţi oameni mari".
Ave Caesar !
O grijă îşi vor lua desigur oamenii atunci; grija opoziţiei, a controlului, a afacerilor publice. Vorba românului: ,,De ce 
'ncărunţeşte  nebunul ? De grija altora". Asemenea lucruri vor fi atunci naturalmente de prisos. Măria Sa, stăpânul nostru, d. 
Brătianu, ne va împărtăşi pe fiecine, după dragostea şi credinţa ce vom avea pentru el, cu câte un scaun în Parlament , cu câte-o 
funcţie, cu câte-o misiune; vom fi cu toţii — noi, supusul neam românesc — reduşi la rolul de-a solicita favorurile onor. 
Pătărlăgeanu sau Dimancea, favori preţioase, precum numai un valet le poate da. Poporul ? Dar cine vorbeşte de popor ? El nu 
votează direct. Nimeni nu va putea să strige înaintea a o mie de inşi: Iată, oameni buni, unde mergeţi. O nu ! O mie nu vor fi 
nicicând la un loc.  Grupuşoare  adunate sub supraveghearea poliţiei vor alege... un delegat pe sprânceană, om al stăpânirii, 
credincios, trecut prin toate. Apoi delegaţii aceştia vor majoriza colegiul I şi al Ii-lea şi vor alege pe cel recomandat de Escelenţa sa 
d. subprefect.
Ave Caesar !
În sfârşit d. Brătianu va putea să-şi realizeze fantazia de-a fi singur stăpânitor în România, de-a putea face tot ce vrea şi tot 
ce nu vrea. Tot ce nu vrea înafară. Un parlament îndărătul căruia să se ascunză în cestiuni exterioare nu va mai avea. Oricare 
putere îi va putea spune:
„Fii mai espeditiv , d-le prim ministru , ştim cum stau lucrurile la d-voastră. Vrei să pretinzi că ridicolele figurine pe cari 
le-ai numit deputaţi îţi rezistă ? Nu ne jucăm de-a baba oarba".
Mişelia înlăuntru, umilirea în afară — iată care va fi caracterul acestei dictaturi în România. Căci acesta nu este 
absolutismul monarhic, răsărit din iubirea unui mare cap încoronat pentru clasele de jos; nu, este absolutismul unui ambiţios pentru 
a asigura impunitatea creaturilor sale. Nu este Frideric II sau Iosif II... e Vitellius cu compţiunea adâncă, cu mijloacele moleşitoare, 
cu dezbărbătare .
Dar vor întreba unii: ce se va face monarhul în România când alăturea cu el — cel mai liber dintre români, acela a căruia 
libertate se răsfrânge asupra tuturor — se va ridica al doilea monarh, al valeţilor şi creaturilor, când România toată va fi îmbrăcată 
în livreaua celui din urmă?
Ce se va face ? Nu ştim. Ştim noi daca d. Brătianu mai are necesitate de El ? Poate că nu mai are. În orice caz, cu acest 
aparat electoral care nu e suficient nici măcar pentru a masca dictatura regentului-ministru , rolul monarhului e redus la nimic.
[2 noiembrie 1882]
[„ «MEMORIALUL» COMITETULUI...”]
 
,,Memorialul " comitetului ales de Conferenţa română din Sibiu ne descopere situaţia curioasă şi umilitoare ce li s-a creat 
românilor din monarhia habsburgică prin dualism şi prin măsurile guvernamentale ale maghiarilor. Popor străvechi pe teritoriul 
unei ţări autonome, care şi-a mănţinut independenţa ei în curs de sute de ani atât faţă cu regii Ungariei cât şi faţă cu turcii, românii, 
cari singuri formează două treimi a populaţiunii ţării — pe când maghiarii şi germanii abia formează o a treia parte — sunt puşi cu 
totul în afară din viaţa publică prin fel de fel de măsuri machiavelice şi persecutaţi în toate ale lor, cu o stăruinţă demnă de o cauză 
mai bună.
Începând cu pseudoistoriografii cari contestau originea şi vechimea poporului nostru în munţii Ardealului şi sfârşind cu 
măsurile d-lui Trefort , maghiar de origine franceză, care introduce cu de-a sila limba maghiară în şcoalele rurale, vedem o lume 
întreagă, popor, diplomaţi, învăţaţi, conspirând pe întrecute în contra unui biet popor rustic din străvechime aşezat în acele locuri, 
viteaz la război, harnic şi liniştit în timp de pace, şi toate acestea — pentru ce ? Ştim noi bine pentru ce ? Pentru că n-are 
Dumnezeu de lucru, am zice.
În adevăr, nu s-ar crede şi cu toate acestea există până azi istoriografi cărora li se pare nimica toată a escamota un popor 
întreg de zece milioane de suflete din Dacia, a-l pune în Pind şi a-l face să vie de acolo îndărăt, prin suta a douăsprezecea, de peste 
Dunăre. Această teorie, susţinută întâi de Rosler , se bucură şi de favoarea maghiarilor şi astfel, cu vorbe, cu deducţiuni hazardate, 
cu combinaţiuni asupra unor timpuri egal de fabuloase pentru toate elementele din ţară, ei ar vrea să tăgăduiască drepturile şi 
existenţa unui popor de trei milioane, a unui element aievea care trăieşte, vorbeşte limba lui proprie, are cultura şi istoria lui 
proprie, cu un cuvânt al unui popor radical deosebit de cel maghiar.
Ce curioasă idee vor fi având maghiarii despre natura oamenilor şi a lucrurilor când încearcă a face într-o zi ceea ce o mie 
de ani n-au putut face ? Ce copilărie e din partea lor de - a - şi închipui că naţiunile pier de pe-o zi pe alta. Bascii din Spania 
vorbesc până azi limba bască , sudul Franţei vorbeşte şi cultivă limba provensală, în Belgia, sub pătura subţire de cultură franceză, 
subzistă două naţionalităţi deosebite, după dispariţiunea Imperiului bizantin şi a celui turcesc, adecă după o mie cinci sute de ani, 
vedem încolţind , cu toată lunga dominaţiune străină, toate naţiunile vechi ale Peninsulei tracice: albaneji, români, bulgari, sârbi, 
greci, unele scăzute la număr, altele crescute; dar toate vii. Ceea ce n-au putut face cultura bizantină sau cucerirea otomană vor 
face ungurii prin societăţi de maghiarizare ? În Rusia, dacă s-ar cutremura absolutismul ei actual, am vedea zeci de naţionalităţi 
deosebite răsărind intacte de sub pătura foarte subţire de predominaţiune moscovită .
Până la sfârşitul sutei Xv-a românii sunt în Ardeal şi Ţara Ungurească unul din elementele cele mai considerabile în viaţa 
politică. Trăind sub voievozi proprii şi sub legile lor proprii, fără amestec din partea Ungariei, ziditori şi apărători de cetăţi, 
pururea buni ostaşi, epoca de aur din ţările noastre, începută cu Mircea şi încheind cu Ştefan cel Mare, e o epocă de aur şi dincolo. 
Români sunt atât de numeroşi în munţii Ardealului încât fragmente ale populaţiunii Maramureşului fondează sub Dragoş statul 
Moldovei, fragmente din ţinutul Făgăraşului, Ţara Românească. Cine vrea să-şi facă o idee de energia CU totul elementară a acelui 
popor să considere că, optzeci de ani după fondarea ei, Moldova ajunge din colţul Ţării de Sus până-n Nistru şi la Cetatea Albă, 
Ţara Românească într-o sută de ani până în Dobrogea şi pe întreg malul drept al Dunării. E o epocă aceasta care în Ardeal produce 
pe Voievodul Iancu, cum îi zic baladele române şi slave, pe Ioan Huniad Corvin . Papa Piu II (Aeneas Silvius Piccolomini ) născut 
pe la 1405, deci contimporan cu toată seria strălucită de eroi ai poporului românesc, zice despre Iancu
 
,,Ioannes Hunniades , cuius nomen caeteros obnubilat , non tam Hungaris quam Valachis , a quibus natus erat, gloriam 
auxit ".
 
Încă în suta a şaptesprezecea Miron Costin scrie regelui Poloniei că cel mai frumos şi mai corect dialect românesc, cel mai 
apropiat de graiul italic se vorbeşte în Satmar, unde, cu toată emigrarea lui Dragoş, românii rămaşi acolo sub fratele lui, Voievodul 
Balc , sunt atât de numeroşi ca şi când n-ar fi ieşit nimenea din ţară. E curios a auzi azi că, tocmai în acele clasice locuri, d-nii 
maghiari vor să înfiinţeze o episcopie maghiară de rit greco - catolic pentru români şi ruteni.
Şi când privim la munca seculară a acestui popor, la suma de putere musculară cheltuită, ne prinde mirarea. Ţinuturile în 
care locuiesc românii sunt răpite pustietăţii şi codrului. Fiece palmă de pământ de hrană e câştigată prin estirpare de codri seculari, 
prin curătură.
Pe când maghiarul şi-a câştigat şesurile patriei sale păscându-şi caii şi plimbându-se , [î]l vedem pe român cucerind palmă 
cu palmă pământul de sub puterile naturii, [î]l vedem curăţind rădăcinile codrilor seculari şi creându-şi patria lui muntoasă pas cu 
pas.
Cred oare ungurii că caracterul acestei munci grele şi statornice nu s-a imprimat în toată fiinţa poporului românesc, cred ei 
că această viaţă n-a lăsat adânci urme psicologice în acest popor, atât de liniştit în aparenţă, dar de o cumplită îndărătnicie în 
fundul sufletului său? Românul nu uită nici binele, nici răul. N-a uitat fărâmăturile de graţie ce li s-a aruncat de cătră echitatea 
Casei de Austria; de aceea e unul din popoarele cele mai dinastice ale monarhiei; dar românul nu uită în veci nici răul ce i l-au 
făcut alţii. Moştenirea de aversiune şi de iubire o păstrează intactă şi de aceea orice încercare de-a-i contopi este zădarnică şi 
copilăroasă. E zădarnică în Rusia, unde un colos de zeci de milioane apasă asupra câteva sute de mii, unde limba se transmite 
numai prin viu grai din generaţie în generaţie; cu cât mai zădarnică va fi în Ungaria ?
Între mijloacele de-a înlătura pe români de la viaţa publică, cel mai de căpetenie e legea electorală escepţională, mănţinută 
ad-hoc pentru Transilvania. Legea aceasta e făcută în favorul esclusiv al populaţiunilor orăşeneşti — şi românii sunt în cea mai 
mare parte ţărani — apoi în folosul nobililor — toţi maghiarii sunt nobili şi votează direct, fără cens, fără nimic — şi a secuilor, 
cari iar votează direct. Astfel s-au creat o lege anume pentru Ardeal, care pune alegerile în mâna neromânilor , încât numărul de 
reprezentanţi pe cari l-ar putea obţine poporul în asemenea condiţiuni e cu totul ridicol.
Totodată guvernul se sileşte prin legi agrare a aduce pe român la sapă de lemn. Deşi ţăranii au fost împroprietăriţi, deşi 
despăgubirea pentru pământurile ce s-au conferit e strălucită, totuşi, prin aşa numita comasare , i se iau locurile lui roditoare şi i se 
dau în schimb locuri rele, apoi i se iau curăturile şi i se dă în schimb pădure. S-au restrâns dreptul de păşune, încât numărul vitelor 
de muncă a scăzut în proporţii enorme. Sate deposedate , familii aruncate pe uliţi, mii de locuitori ameninţaţi a fi alungaţi din 
vetrele strămoşeşti — iată justiţia, iată administraţia maghiară. Pe de altă parte cârciumele constituie un privilegiu, evreii le 
arendează şi acolo — şi debitează băuturile lor nesănătoase; populaţiunea română descreşte şi  degenerează.
Şi, deasupra acestei mizerii produse în mod artificial de cătră înţelepciunea de stat maghiară, mai vine mizeria morală, 
siluirea zilnică a limbei.
Un corespondent al ,,Gazetei generale" îşi propusese să descrie corupţia administraţiei maghiare. Dar omul mărturisi în 
fine că condeiul îi cade din mână, că o carte, nu un articol de jurnal abia ar fi în stare a o descrie. Şi de ce nu scrie această carte ? 
Pentru că
 
simţim scârbă — zice el — de acest organism care putrezeşte înlăuntru şi care cu toate astea trăieşte, ba chiar se 'ngraşă . Se 
înfioară cineva să arunce mai adânc privirea în rulajul acestei maşine şi nu e om care să crează că va putea funcţiona în mod durabil, 
că e capabilă a trăi. Funcţionarii decretează dări fictive, care se încasează pe jumătate daca cel lovit de ele ştie a se precupeţi — 
împrejurare ce dovedeşte că totul  e o escrocherie; aci sunt case de economie cari refuză a înapoia capitalurile depuse; aci i se cer 
ţăranului taxe pentru orice înregistrare cadastrală şi, oriunde ar vrea să se informeze, i se 'ntinde mâna goală. Judecătorului [î]i duci 
un râmător ori o butie cu vin şi eşti sigur să-ţi câştigi procesul — daca partea adversă n-o aduce doi râmători. Prădăciuni şi omoruri 
chiar se fac muşama pentru mită; e o justiţie care ameninţă a se 'năduşi în grăsimea ei.
 
Iată regimul atrăgător de la care se pretinde să exercite asupra a trei milioane de români farmecul de - a - şi renega limba şi 
istoria lor şi de-a deveni maghiari.
Postulatul de căpetenie al memorialului e aşadar: autonomia Ardealului, căci autonom a fost în toţi timpii şi până acum 
şaisprezece ani, până la fuziunea făcută în contra voinţei esprese a românilor; în contra tractatelor din trecut, în contra dreptului şi 
bunului simţ, poate chiar în contra voinţei Coroanei, căci s-a făcut nu sub influenţa unei necesităţi dinlăuntru, ci sub presiunea 
împrejurărilor create de războiul austro - italo - german , când emigranţi maghiari, ştiuţi pe atunci de contele Usedom , deci şi de 
principele de Bismarck, pregăteau insurecţiunea şi dezmembrarea monarhiei habsburgice.
Aci, sub presiunea unor împrejurări independente de voinţa sa şi contrarie intereselor dinastiei îndeosebi, a Imperiului în 
genere, mâna monarhului a putut fi  siluită  să iscălească un act nedrept pentru unul din popoarele cele mai credincioase ale 
monarhiei şi favorabil pentru schimbăcioşii maghiari. Chiar în acest moment de cumpănă şi de silă, monarhul şi-a adus aminte de 
români; garantarea autonomiei lor bisericeşti şi şcolare au format cetatea îndărătul căreia naţiunea a mai putut lupta în contra 
cotropirii. Dar tocmai de această autonomie miniştrii moderni ai Ungariei cearcă zilnic a se atinge şi vor cerca poate până în 
momentul în care îndelung-- răbdătorul popor românesc va îngropa în ruine şi sânge tentativele lor.
[4 noiembrie 1882]
[„PE CÂND ÎN POLITICA ESTERIOARĂ...”]
 
Pe când în politica esterioară se operează o dislocaţiune şi o schimbare de front, d. C.A. Rosetti ne fericeşte din nou cu o 
scrisoare deschisă, adresată iubiţilor săi alegători. Se ştie că membrii majorităţii, pentru a împăca pe bătrânul lor şef, aşteptau să fie 
reales în colegiul devenit vacant şi, reintrat în Adunare, să-l pună din nou, cu entuziasm patriotic, în jeţul de prezident al Camerei. 
Speranţa de-a readuce pe păstorul rătăcit la turma cuvântătoare a patrioţilor se cam evaporează prin scrisoarea publicată în numărul 
de azi al „Românului". D-sa cere de la alegători să-i respingă candidatura în alegerea parţială, căci
 
nu poate lua parte la lucrările unei Camere care, ajungând acum la sfârşitul carierei sale, nu mai are timpul şi poate nici putinţa de-a se 
mai ocupa de legile ce demult le-a propus d-sa (reforma electorală, electivitatea magistraturii) şi pe cari acum este silit a le supune 
dezbaterilor viitoarelor colegii electorale.
 
Nu putem tăgădui că această scrisoare are proprietatea a pune multe enigme opiniei publice. Amicul cel mai călduros al d-
lui Brătianu şi cu toate acestea exilat de buna sa voie în Luteţia , cu toate astea supărat foc pe majoritatea sa fidelă, rezistând 
rugăciunilor prin viu grai şi înscrise ale credincioşilor, respingând genuflecţiunile a însuşi ilustrului d. Câmpineanu, iată lucruri 
cari, spuse deodată şi pe aceeaşi pagină, sunt proprii a escita o setoasă curiozitate, cu atât mai setoasă cu cât enigma va rămânea 
pururea neesplicată . Chiar duioasa reîntoarcere a păstorului la turma sa, chiar călduroase îmbrăţişări şi fericite lăcrimi de revedere 
ar da poate enigmei o încheiere mai mult ori mai puţin teatrală, dar n-ar dezlega-o .
Oncţioasă cum este şi cu duhul blândeţei , ca toate scrierile ilustrului nostru adversar, ne întrebăm împreună cu cititorul 
până unde ne îndreptăţeşte ea de-a admite o sciziune în partidul liberal. Nimeni nu va putea zice că acest act, oricât de neted în 
formă şi oricât de ţinut în tonul blând - cuvântătorului Nestor, este o afirmare a concordiei din sânul majorităţii. Din contra, el 
dovedeşte neînţelegeri între majoritate şi d. C. A. Rosetti, deci între grupurile majorităţii  ele 'n de ele. Până unde însă aceste 
neînţelegeri se răsfrâng şi asupra d-lui I. Brătianu e o cestiune la care nu noi, ci evenimentele vor răspunde.
[6 noiembrie 1882]
 
[„GRABA CU CARE...”]
 
Graba cu care s-a promulgat legea comunală cu aparatul ei electoral ne dovedeşte cât de mult era interesat partidul şi 
guvernul ca această lege să intre cât se poate de curând în vigoare. Graba a fost atât de mare încât un ziar din Capitală calculează 
cu drept cuvânt că, între votul ultim al Camerei şi publicarea prin ,,Monitor", n-a fost nici timpul material suficient pentru a supune 
noua lege sancţiunii regelui. Legea s-a promulgat deci fără să se fi sancţionat; d. ministru prezident pare a fi anticipat sancţiunea 
precum se scontează o poliţă înainte de termen.
Când vedem că o lege care modifică din temelie întreg regimul electoral al ţării se votează cu repejunea vaporului şi se 
promulgă fără să se fi sancţionat poate, putem constata din partea guvernului şi a legiuitorilor o mare uşurinţă, din partea opiniei 
publice o nepăsare tot atât de mare. Acesta şi este caracterul dezvoltării noastre întregi de la Unire încoace: uşurinţa advocaţilor 
legiuitori traducea zi cu zi texte străine de legi, copiate din ţări unde ele se potriveau şi aplicabile într-o ţară unde nu se potriveau 
nici cu starea de cultură, nici cu gradul civilizaţiei economice; iar ignoranţa nepăsătoare le aplauda, crezând că prin paragrafii 
traduşi din franţuzeşte starea ţării noastre va deveni egală cu aceea a Franţei sau a Angliei. Urmările au fost dezastroase precum se 
ştie. Neînţelese de popor şi de judecători, lesne de mânuit în favorul cametei şi mijlocitorilor, neputincioase întru a apăra pe român 
şi proprietatea lui funciară, ele au dat în curând precumpănire socială unei clase hibride de oameni, încât astăzi poate trei din patru 
părţi ale proprietăţii române au trecut în mâni străine şi semistrăine . Aşa numita revoluţiune socială, care s-a operat în ţara noastră 
de la Unire încoace, n-a avut de rezultat numai nivelarea deosebirilor de clase ce existau între români: nu, ea a fost totodată o 
suplantare a românilor prin elemente străine, o substituţie naţională. Acest proces de discompunere naţională s-au accelerat 
şi mai mult în zilele Regatului; trebuia dar să se afle şi signatura acestei stări de lucruri, printr-un nou regim electoral, copiat din 
Statele Unite bunăoară, în cari în fiece an imigrează aproape o jumătate de milion ele oameni din toate ţările din lume şi unde 
încetul cu încetul spaniolii au fost suplantaţi prin anglosaxoni , iar aceştia sunt din ce în ce înlocuiţi prin germani.
În toate ţările monarhice ale Europei Constituţia şi legile păstrează urme ale trecutului; fiece popor a făcut mari progrese, 
însă le-a făcut în mod organic, păstrând pe de-o parte capitalul acela de instituţii care s-a dovedit bun în trecut, adaptându-se pe de 
altă parte împrejurărilor nouă prin alte legi. La noi trecutul e tabula rasa: totul e nou, de la numele statului până la atribuţiile 
primarului; veche este numai mizeria, care creşte din ce în ce, şi ceea ce promite a se învechi şi a creşte într-una sunt datoriile 
publice, sporite din nou c-o sută treizeci şi patru de milioane.
Noua lege comunală, ce constituie tiparul după care se va croi reforma electorală în genere, este poarta prin care intrăm sub 
regimul demagogiei autoritare. Rolul  economicos  care i se atribuie colegiului al patrulea, putinţa de-a majoriza prin delegaţii 
acestui colegiu pe toţi ceilalţi alegători pune soarta ţării întregi în mâna d-lui Brătianu şi-l preface în dictator pe cât timp va trăi, pe 
cât timp împrejurări neprevăzute n-ar răsturna partidul său de la guvern. Împrejurări neprevăzute zicem, pentru că ţara nu va mai 
putea-o face nici într-un chip. Rolul Coroanei se va reduce asemenea la nimic, căci, ales după principiile preconizate de d. C. A. 
Rosetti, ce devin lege prin admirabila dexteritate a d-lui I. Brătianu, Parlamentul viitor nu va putea cuprinde nicicând o minoritate 
atât de însemnată prin valoarea sau numărul membrilor săi încât aceasta să poată atrage în parte-i ţara prin activitatea ei 
parlamentară. E aproape de mintea omului că un asemenea Parlament, compus numai din recomandaţi şi din creaturi, ar fi tot atât 
de [de] prisos ca şi Parlamentul de sub Napoleon III, unde glasurile izolate ale opoziţiei se pierdeau ca în pustiu şi unde bărbaţi de 
stat ca bătrânul Thiers chiar puteau rămânea nebăgaţi în seamă.
Şi ce va face oare d. Brătianu cu puterea absolută ce-o solicită ? Va perpetua mecanismul administrativ şi fiscal de pân' 
acum ? Va spori ad libitum datoria publică, deja insuportabilă ? Va spori dările şi taxele, de-a căror zilnică introducere gem 
coloanele ,,Monitorului" precum gem contribuabilii ? Cine-o poate şti ? Ceea ce ştim numai este că materialul de oameni de cari 
ilustrul om de stat e încunjurat se compune din tot ce e moralmente decăzut în ţară şi că regimul demagogiei autoritare este şi mai 
favorabil dezvoltării viciilor şi cupidităţii . De aceea am încheia cu proverbul: Să nu dea Dumnezeu omului cât poate purta.
[10 noiembrie 1882]
 
[„ÎNCĂ DIN SESIUNEA TRECUTĂ...”]
 
Încă din sesiunea trecută se ascundea în cutele evenimentelor vestita lege privitoare la consiliile judeţene, acest fidel 
pendent al proiectelor cari au de ţintă introducerea votului universal în România. Prin această lege, fragmentară şi ad-hoc ca şi cea 
comunală, se dispune şi pentru personalul menit a administra judeţul metodul de alegere sancţionat deja pentru comune. Acesta 
este al doilea pas spre demagogia autoritară , căci mai suntem încă în poziţiunea de-a putea număra aceşti paşi.
Nu vorbim aci de inichitatea sufrajului universal, mai ales în forma propusă de d. C. A. Rosetti. Oamenii sunt o dată din 
natura lor inegali , unul prin muncă şi merit se ridică pe scara socială, un altul rămâne pe loc, şi poate că trecerea din colegiu în 
colegiu, înălţarea politică a unui om într-o sferă din care [să poată] determina cu mai multă greutate voinţa publică să se fi 
considerat ca o răsplată datorită meritului sau, ca-n vremile vechi, ca o datorie pe cari calităţile superioare să fie obligate a le presta 
statului. În vechime aproape toate prerogativele, câştigate prin lupte şi muncă, erau în realitate datorii, era obligaţiunea celui ce o 
merita de-a servi statul mai mult şi mai bine decât altul care nu se distinsese. Votul universal le confundă toate acestea într-o apă; 
omul ce ar avea putinţa de-a se ocupa cu afacerile publice se confundă cu cel pentru care alegere şi elegibilitate sunt o belea, toţi 
sunt puşi pe aceeaşi linie: cel ce nu caută câştig în politică e pus în acelaş rang cu cei ce, prin industria aceasta modernă, nu au 
nimic de pierdut, ci totul de câştigat. Interesele claselor celor mai vechi şi mai importante ale poporului nostru se pun pe-o linie cu 
votul imigraţiunii de ieri de alaltăieri; şi cu toate acestea inichitatea e poate defectul cel mai mic al legii. La imputarea cumcă e 
nedrept de-a se şterge prin măsuri politice
deosebirile dintre oameni, rezultate din natura şi aptitudinile lor, ni s-ar putea răspunde că politica nu are a face nimic cu morala, 
că nu echitatea, ci rezultatele practice ale unei legi este ceea ce se are în vedere. Cari însă vor fi rezultatele acestei reforme, ce bine 
pentru ţară şi pentru instituţii poate rezulta din ea ? Decretată pentru comună şi judeţ şi în curând pentru Cameră, ea şterge până şi 
urma independenţei de caracter în colegiile electorale; colegiul al  Iv-lea  , devenit  majorizator  al tuturor alegătorilor, pururea 
guvernamental, ne va conduce la un despotism pseudo - parlamentar lipsit de orice control.
Chiar acum, când o mână de oameni independenţi tot mai găsesc mijlocul de-a pătrunde în Adunări, controlul nu este 
nimic mai puţin decât eficace; miniştri şi partid guvernamental trec peste întâmpinările cele mai justificate cu câte-o sofismă 
calculată după uşurinţa auditorului sau cu câte-o contraacuzare vulgară. Ce va deveni însă controlul ce are a-l exercita puterea 
legiuitoare când atotputernicia guvernamentală nu va mai avea a se teme nici de criticile cuviincioase ale unei opoziţii moderate ?
Abatele Galiani , o figură cunoscută în saloanele din vremea lui Ludovic al XV [-lea], zicea între altele:
 
În ţări neroditoare găseşti datini republicane şi guvern republican, navigaţie şi industrie, pace, linişte, economie, gol 
istoric şi urât; în ţări roditoare afli inegalitate de clase, glorie, onori, biruri mari, mult zgomot, mari răsturnări şi o istorie 
care are haz la citit.
 
Fără îndoială România cată a se număra între ţările roditoare şi, deşi poate promiscuitatea etnică şi nestatornicia climei nu 
ne predispune la mari răsturnări, nici ne lasă s-ajungem la mare glorie — dar haz are istoria aceasta, mai ales cea modernă şi, 
veacurile viitoare nu vor putea să treacă fără un zâmbet de dispreţ peste uşurinţa cu care aruncăm de la noi bunuri morale pentru 
care un alt popor, mai aspru, mai primitiv şi mai tânăr, ar risca liniştea publică chiar. Ei bine, prin proiecte fragmentare şi votate 
ad-hoc se escamotează în România Constituţia şi regimul electoral şi această răsturnare cu susu 'n jos a sorţii politice a ţării, 
această desfiinţare prin subrepţiune a libertăţilor publice nu mai are puterea de-a turbura apatia în care am căzut.
Ce ne mai interesează pe noi, ce mai e în stare a ne mişca ?
S-ar părea că ne-am săturat de spectacolul inegalităţii, decretate oficial, între nulitate şi merit. Atâtea nulităţi s-au ridicat în 
cei din urmă ani, atâţia cavaleri de industrie s-au îmbogăţit încât spectacolul nu ne mai interesează şi pare c-am voi să vedem ceva 
nou, fie chiar cu preţul libertăţilor publice, fie chiar sub absolutism.
Nu mai e îndoială pentru nimenea că reformele ce se operează acum constituie începutul dictaturei d-lui I. Brătianu; nu e 
îndoială că colegiul sau al IV[-lea] ne va majoriza pe toţi, ne va închide gura tuturor. Pare c-am voi s-o vedem şi asta, pare c-am 
voi să asistăm la spectacolul ridicării unei păture de noi comedianţi politici, unei nouă serii de păpuşe dătătoare din mâni, unor noi 
speculanţi ai intereselor şi banului public.
Şi care e scopul măreţ pentru care sacrificăm cu uşurinţă ceea ce greu va fi de recâştigat ? O mare acţiune în afară, mari 
îmbunătăţiri înlăuntru, cărora li s-ar opune cineva ? Această lovire de stat, pe care o aprobă Parlament şi Coroană, are un scop 
superior actualităţii, o menire providenţială, o justificare istorică ? Nimic din toate acestea. Singura menire este perpetuarea la 
putere a unor ambiţii bolnăvicioase şi a unor nulităţi atât de comune şi atât de maloneste precum nici o ţară din Europa nu le mai 
poate produce.
[12 noiembrie 1882]
 
[„CU OCAZIA UNOR APRECIAŢIUNI...”]
 
Cu ocazia unor apreciaţiuni asupra partidelor din opoziţie, o foaie din capitală (,,Războiul"- Weiss) crede a putea afirma că 
,,peste puţin ziarul ,,Timpul" va înceta, iar membrii rămaşi în clubul conservator se vor contopi cu grupul d-lui G. Vernescu".
Nu este un mister pentru nimenea că grupurile opoziţiei caută de mult un teren comun de acţiune, o linie comună de 
purtare în activitatea lor politică şi parlamentară. Deosebirile de vederi fiind în mare parte puţin esenţiale, e natural ca din 
amândouă părţile oameni politici să fie dispuşi a desista de la o seamă din ele, în interesul  consolidării  opoziţiei. Dar despre 
încetarea ziarului ,,Timpul" nu este, nici a fost vodată vorba şi suntem autorizaţi a nega hotărâtor afirmarea ziarului menţionat mai 
sus.
[12 noiembrie 1882]
[„CÂTE ACTE ARE FARSA...”]
 
Câte acte are farsa şi al câtelea s-a jucat alaltăieri în Adunare ? După jalnica plecare a d-lui C. A. Rosetti la Paris lumea 
credea a fi scăpat pentru câtva timp de d-sa şi de proiectele d-sale; unii aveau chiar naivitatea de-a atribui d-lui I. Brătianu puţin 
simţ de om de stat, cât e firul de muştar măcar. S-ar fi putut crede în adevăr că, după atâţia ani de esperimentare consecutivă , d. 
prim ministru se va fi convins că nici frazele, nici principiile electorale chiar nu însemnează mult în viaţa unui popor; că ceea ce se 
cere înainte de toate pentru a-l administra bine şi pentru a-l conduce este muncă şi ştiinţă. Ar fi fost de crezut că d. prim ministru s-
a convins în sfârşit de sterilitatea absolută a partidului său roşu şi a vecinicelor lui tendenţe de reforme, precum şi că ţara s-a 
săturat de ele, aşteptând, din contra, de la stabilitatea instituţiunilor o dezvoltare mai sănătoasă a intereselor ei.
Cine-a crezut-o s-a înşelat. Plecarea d-lui C. A. Rosetti la Paris, mânia sa aparentă asupra majorităţii Camerei, sciziunea de 
principii între el şi dioscurul său politic n-au fost decât tot atâtea scene de farsă, pentru a masca invazia ohlocraţiei autoritare, 
pentru a masca venirea acelor legi cari, modificând regimul electoral de pân' acum , pun pe toţi alegătorii la discreţia guvernului, 
fac cu neputinţă orice alegere liberă, prefac pe viitorii deputaţi în valeţi patentaţi ai guvernului, iar pe viitoarele guverne în creaturi 
neresponsabile a unui singur om.
O mască a fost deci totul şi nimic alta. Colegiul al III-lea a reales pe d. C. A. Rosetti, o Cameră fără biurou — deci legal 
incapabilă de-a lucra — l-a proclamat deputat şi, după ce această Cameră au comis în două zile două ilegalităţi consecutive, tot ea 
l-au proclamat preşedinte.
Nu mai există aşadar nici o îndoială că Adunarea împărtăşeşte vederile d-lui C. A. Rosetti: ea vrea contopirea colegiilor 
electorale, vrea electivitatea magistraturii. Pe de altă parte majoritatea aceasta fiind a guvernului Brătianu, iar d-sa, tăcând faţă cu 
proiectele radicale ale amicului său politic  pare a consimţi la ele, împreună cu tot cabinetul.
Alegerea d-lui C. A. Rosetti la prezidenţia Adunării însemnează aşadar: contopirea colegiului I, al Ii-lea şi al Iv-lea într-
unul  singur,  deci  majorizarea  tuturor  drepturilor  prin  delegaţii  guvernamentali  ai  colegiului  al  Iv-lea  ;  apoi  electivitatea 
magistraturii, deci robia justiţiei sub regimul de partid, punerea onorii, vieţei, averii oamenilor la discreţia bandelor electorale ale 
lui Serurie.
Iată dar la ce avem a ne aştepta. Funcţiile de judecător ca şi cele de deputat vor deveni adevărate moşii, pe cari guvernanţi 
inteligenţi le vor putea pune în toată regula la licitaţie, precum se şi face în Statele Unite, şi ceea ce s-a întâmplat deja în unele 
ocaziuni se va repeta de regulă: judecătorii viitori din România vor putea stabili înţelegeri permanente cu Radu Anghel şi Palma - 
lată , precum şi cu alte instituţii oneste, spre a împărţi, cu preţul impunităţii , venitul meseriilor lucrative, precum se 'ntâmplă 
asemenea în Statele Unite. În genere, lipsind orice control, ba chiar posibilitatea acestuia, guvernul va putea să-şi recruteze 
deputaţii şi administraţia din elemente esclusiv energice, încât cuviosul Simeon şi eroii de la 11 fevruarie să fie oarecum norma şi 
prototipul personalului onest şi fidel de care se va servi viitoarea omnipotenţă Rosetti brătianu .
[19 noiembrie 1882]
 
[„S-A ZIS CĂ ACELEAŞI CAUZE...”]
 
S-a zis că aceleaşi cauze produc de ordinar aceleaşi efecte. Aceasta explică îndeajuns, credem, noi, pentru ce priveliştea la 
care asistăm de şase ani nu este decât reproducţiunea fidelă a epocei agitate din 1868, care dezgustase ţara întreagă de regimul 
reprezentativ.
Camera de atunci, produs al reteveielor electorale şi al celei mai monstruoase ingerinţe administrative ce s-a văzut vrodată 
în România, rămăsese ca un model unic de servilism şi de platitudine parlamentară. Faimosul strigăt: Sus, băieţi ! Jos, copii ! a 
intrat deja în domeniul istoriei şi va înfiera pentru totdauna această nenorocită pagină a vieţei noastre constituţionale.
Nu credeam totuşi ca reînnoirea ei să mai fie posibilă. Lucru ciudat ! a fost de ajuns ca D. Brătianu să revie la putere 
pentru ca aceleaşi scene ruşinoase să se repete cu o preciziune aproape matematică. Desfrâul demagogic din 1868 se răsfaţă astăzi 
cu o intensitate încă şi mai mare, cu toată condamnaţiunea trecutului, cu tot progresul realizat de atunci. Aceiaşi oameni
ignoranţi, maloneşti şi cupizi cari au aruncat asupra trecutului un reflect atât de trist sunt şi astăzi „în fruntea bucatelor ", daca ne 
este iertat să ne servim de o expresiune scumpă vocabularului roşu. Toate lepădăturele , toate putregaiurile lui 1848 şi ale lui 1868 
au ieşit iarăşi la lumină. Ţara nu mai poate răsufla din cauza Seruriilor, Pătărlăgenilor. Mărgăriteştilor,  Grigoreştilor  , cari au 
năpădit-o de toate părţile ca o droaie de câini flămânzi.
Punctele de contact şi de asemănare între cele două epoce sunt în adevăr uimitoare. Camera slugarnică din 1868 îşi vede 
imaginea reprodusă în Camera ,,automaţilor " din 1882. Cuvântul de ,,automaţi" va rămânea, căci rareori el a fost mai bine aplicat. 
Scandalul  chiverniselei  neruşinate pe socoteala statului continuă, fie sub formă de grase pensiuni  viagere  , fie sub titlu de 
recompense patriotice atât de gustate odinioară, fie prin mijlocul diurnelor, misiilor în străinătate cari se cifrează la mii de lei, 
cumulului funcţiunilor practicat pe o scară întinsă, răscumpărărilor de lucrări problematice sau imaginare şi atâtea alte invenţiuni 
maestre datorite acestor lacomi patrioţi. De altă parte, favoarea şi nepotismul au luat nişte proporţiuni necunoscute până şi în cele 
mai nefaste timpuri ale Regulamentului. Pretutindeni administraţiunile publice sunt împănate de neamurile puternicilor zilei până 
la a zecea spiţă. N-a rămas locuşor în buget care să nu fi fost întrebuinţat pentru căpătuiala protegiatului cutărui sau cutărui roşu 
influent .
Din această cauză funcţionarii publici nu mai sunt astăzi servitorii ţărei care-i plăteşte, ci creaturele supuse ale partidei care 
i-a numit; şi cetăţeanul care, din păcate, are nenorocirea să nu împărtăşească ideea că d. Brătianu este un mare om de stat sau d. 
Costinescu un finanţiar fără seamăn se vede expus zilnic la cele mai incalificabile vexaţiuni.
Astfel asistăm cu toţii la o ediţiune revăzută şi augmentată a tuturor turpitudinilor cari au făcut atât de celebră prima 
trecere la putere a roşiilor. Oriîncotro întoarcem privirile dăm peste aceeaşi falsificare sistematică a instituţiunilor şi aceeaşi 
batjocură a principielor cari constituiesc patrimoniul sfânt al omenirii. În numele libertăţii, oamenii de la putere au comis şi comit 
pe toată ziua cele mai cutezătoare abuzuri de putere. Prefecţii şi subprefecţii regimului arestează , bat şi schingiuiesc pe cetăţeni, în 
dispreţul Constituţiunii şi al legilor. Lumea se plânge; se numesc anchete spre a se dovedi adevărul celor reclamate. Daca 
procurorul are destulă integritate de caracter spre a nu menaja pe culpabili şi a nu ceda nici unei intimidări rezultatul cercetărilor 
sale rămâne îngropat în cartoanele ministerelor şi funcţionarul abuziv continuă a desfide opiniunea publică indignată. În numele 
egalităţii, de care le este gura plină întotdauna, aceşti satisfăcuţi şi-au atribuit toate onorurile, toate sinecurele, toate privilegiele, ca 
o dovadă strălucită a dezinteresării şi a patriotismului lor. În numele fraternităţii, în fine, ei au mers cu neruşinarea până a vinde 
oamenii cu toba la mezat !
În mijlocul acestei dezlănţuiri de pofte şi de patime patriotice s-au operat şi câteva schimbări la faţă impuse de evenimente. 
Deodată cu cărunţeala părului, ermitul de la Florica a fost aclamat de semizeu. Cu ocaziunea acestei deificaţiuni toate dobitoacele 
apocalipsei au devenit fiinţe inteligente: ,,asinii " de odinioară, ca să ne servim de forma neologistă întrebuinţată de d. Maiorescu, 
s-au îmbrăcat în piele de leu şi Kogălnicenii , Lahovarii , Ioneştii s-au văzut nevoiţi să recunoască şi să proclame atotştiutori şi 
atotputernici pe dd . Dimancea, Serurie şi Iepurescu .
Să nu ni se zică că exagerăm lucrurile numai pentru plăcerea de a face opoziţiune guvernului. Înainte de a condemna noi 
pe aceşti oameni, împreună cu întreaga opiniune publică din ţară, ei s-au condemnat singuri între ei, şi-au aruncat unii altora 
epitetul de „hoţi", spre marele scandal al tuturor oamenilor de bine, s-au ameninţat cu puşcăria şi chiar din mijlocul atmosferei 
viţiate ce-i înconjoară s-a ridicat un glas spre a le striga: ,,E timpul să vă moralizaţi !".
Este adevărat că glasul a răsunat în pustiu, căci el pierduse demult dreptul de a le vorbi pe acest ton. Este însă netăgăduit 
astăzi că atmosfera politică a ţărei are trebuinţă să fie purificată de miasmele pestilenţiale ce o apasă; ,,moralitate" este cuvântul ce 
se află pe buzele tuturor.
Moralitate în alegeri, moralitate în administraţiune, moralitate în justiţie chiar, iată trebuinţele imperoiase ale momentului. 
În faţa chivernisiţilor şi a îmbuibaţilor zilei, opoziţiunea de toate nuanţele, unită asupra acestui program comun, va fi sigură de 
triumful ei.
[20 noiembrie 1882]
 
ROMÂNII, ÎNTEMEIETORI IMPERIULUI AL DOILEA
BULGAR, AL ASANIZILOR, 1186-1257 
 
Căderea Imperiului bulgar prin împăratul Basilios , ucigătorul de bulgari, la 1018 e una din întâmplările cele mai însemnate şi mai 
determinante din suta a unsprezecea , ba din întreg evul mediu. Imperiul roman al Răsăritului (numit cel romaeic ) se  restabili din nou şi 
ajungea de la Marea Adriatică până la Marea Neagră, de la Dunăre până la vârful
de sud al Peloponesului . Înlăuntru se înfrânsese domnia străină, visul unui imperiu bulgaro - roman se evaporase , sâmburul 
poporului bulgar căzuse pe câmpiile de luptă, oasele uriaşe ale bulgarilor se 'nnălbeau pe câmpul de bătălie de la Spercheios , 
pustiite erau şesurile de la Niş, Sophia şi de lângă Ovcepolye ; tăriile din munţi, ce păreau a nu se putea lua, palatele împărăteşti 
de la Târnovo şi Kastoria trecuseră în mânele romaeilor ; discordia şi trădarea membrilor Casei şişmanizilor grăbiseră căderea 
împărăţiei, iar căderea aceasta căta să înlesnească , ba să împlinească definitiv contopirea bulgarilor cu slavii şi slavizarea celor 
dentăi. Dar pe cât de greu a fost pentru romaei de-a aduce căderea acelei împărăţii, care le fusese atât de fatală adeseori, tot atât 
de greu era de-a umplea golul pe care-l produsese căderea dinastiei indigene şi pieirea politică a poporului. Deja, în interesul lor 
propriu, bulgarii fuseseră păzitori ai Dunării; cele mai scumpe amintiri istorice ale lor erau relative la respingerea ruşilor lui 
Svjatoslav , a cărui incursiune, la a. 969, adusese cu sine căderea Imperiului bulgar de la Preslav şi incorporarea lui cu Imperiul 
romaeic sub Ioan Zimisches , la 971. Abia atunci, după căderea Imperiului de la răsărit, urmă cearta pentru moştenirea, între cei 
patru fii ai lui Şişman, carele, la 963, se lepădase de Imperiul de căpetenie şi de ţariul acestuia, Petru, şi întemeiase Imperiul de 
la Prespa (Ochrida, Kastaria ). Dezbinarea între cele două imperii, la care poate c-o fi luat parte precumpănirea populaţiunii  
slave de pe lângă Ochrida, au înlesnit victoria romaeilor . Lupta de esterminare de sub Basilios, care-a ţinut patruzeci de ani, 
stricase cumplit nu numai celor învinşi, ci şi învingătorul suferi pierderi nemăsurate. Când Bulgaria era cucerită deja, pieri o 
oaste grecească, la 1040, în lupta cu Ştefan Vojslav , Domn în Zeta şi Travunia ; alte pierderi le aduse ridicarea bulgară de sub 
Petru Deljan , pretins fiu al ţarului Gavril, până ce şi acesta pieri prin alt şişmanid , Alusian , fiul ţarului Vladislav. Dar după 
acestea chiar se mai nimici o mare oaste romeică în strâmtorile de lângă lacul Scutari. Aceste stări înfricoşate grăbiră invazia 
polovţilor (pecenegilor ) în Tracia veche şi în Macedonia. Ceea ce cruţase războiul bulgar pieri acum (1048—1051) şi când 
pecenegii, după ce sfărmaseră de trei ori despărţămintele de armată romaeică , trecură îndărăt peste Dunăre, veniră apoi, de la 
1065 începând, crunţii cumani , se uniră cu pecenegi şi prădară , uciseră şi părăduiră ţările dunărene până adânc în suta a 
douăsprezecea. Când la 1122 a succes a-i bate bine pe pecenegi , vin cumanii în locul lor; ţară şi locuitori cad în starea unei 
nemărginite barbarii; Tracia aparţine unor păstori, unor nomazi români.
Se născuse o anarhie generală. Basilios lăsă să subziste cele treizeci de episcopii bulgare şi instalase în Ochrida un 
arhiepiscop grecesc, atârnător de patriarhul de la Constantinopol; poate spera să poată esercita prin episcopi o influenţă asupra 
locuitorilor din ţara supusă. Dar domnia militaristă de sub strategi şi apăsarea fiscală a romaeilor , înstrăinând provinciile de 
Imperiu, îngreuiau stăpânirea recâştigată ; clerul grecesc nu se putea împrieteni cu poporul bulgar, cu aceşti barbari ,,murdari şi 
puturoşi ". Theophylaktos , arhiepiscop din Ochrida, scria că acest popor „nu e bogat decât în răutate, că e decăzut la estremitate 
, că se îmbracă în piei puturoase şi face cu neputinţă petrecerea grecilor acolo". Apoi se mai întâmplă că ,,sârbii cari se numesc 
şi croaţi " făcură uz în folosul lor de catastrofa bulgarilor, cercară a-şi supune împărăţia de la Ochrida, arseră bisericile, pustiiră 
totul cu foc şi sabie, încât la 1073 arhiepiscopul scria că nici un diacon, nici un preot nu mai e în vestita odinioară biserică a 
bulgarilor. Această disoluţiune se manifestă, în toate privirile. Theophylakt menţionează pe-un apostat 1  care neliniştea Mokoi , o 
parte a Ochridei . Un bogomil trebuie să fi fost, fără îndoială. Nu mai puţin Dobromir , care adună la 1078 în Mesembria o 
gloată puternică de oaste. Un altul se mănţinu la Beljatowo , se căsători cu fiica unui principe cuman şi părăduia după plac în 
Tracia. Nu e neverisimil că agresiunea armată a bogomililor au înlesnit alipirea croaţilor la Roma, precum pe de - altă parte 
papa Grigorie VII, acordând coroană regală lui Zwonimir , s-a îndemat la o cerere analogă şi principele sârbesc Mihail, un fiu al 
acelui Ştefan Vojslav care s-a mănţinut în contra romaeilor şi care, la 1053, au obţinut titlul de protospatharios . Mihail apare în 
adevăr în scrisoarea papei ca rege slav, rex  Slavorum  ,  dar e recunoscut, mai mult ca rege de fapt decât legitim. El avea 
neînţelegeri cu arhiepiscopul din Spalato , în contra căruia favoriza pe episcopul din Raguza. Acest din urmă, avea fără îndoială 
să primească palliul , pe care Mihail [î]l solicita pentru un arhiepiscop, iar el însuşi pretindea pentru sine în dar un steag ca  
acela ce i se dăduse din partea papei noului rege al Croaţiei. Dar lucrurile începură curând să se clatine , căci Robert Guiscard , 
duce vasal al papei, incurse în Imperiul romaeic, regatul Croaţiei se uni cu Coroana Ungariei, sub Manoil Comnenul (1143—
1181), stăpânirea romaeică se răspândi învingătoare pân-la Adriatica, Ungaria pare a se fi anexat pentru un timp oarecare la 
Împărăţia romaeică , ba chiar regele de ,,Tschechis "  2 , Vladislav din Boemia, deveni vasal al împăratului romaeic, carele credea 
a putea realiza unirea celor două împărăţii, a celui german cu cel romaeic, folosindu-se de cearta papei Alexandru cu Frideric I.
Aci apare deodată în fruntea unor evenimente nouă o naţionalitate care pân-atunci pare a nu fi avut o altă menire decât 
aceea de-a fi călcată de-a călare de slavi, bulgari, romei, pecenegi , cumani .
Lumea slavilor de sud nu-şi mai avea pe atunci centrul lângă Dunăre, ci la Ochrida şi în Diocleea sârbească, pentru care 
s-a întemeiat arhiepiscopia din Antivari, care deveni chiar Scaunul primatului sârbesc. Episcopii latine, cari dispărură mai în 
urmă 3 , corespundeau cu populaţiunea latină (romană) a ţărmului. Înlăuntrul ţării însă urmaşii provincialilor romani se prezintă 
sub formă de vlahi , aşezaţi în mijlocul bulgarilor, încât oraşele Ochrida, Prespal , Perlepe , Belgrad în Macedonia superioară, se 
prezintă ca oraşe vlaho-bulgare  4 . Încă în suta a paisprezecea locuiau în Cataro, Antivari, Dulcigno, Svac , Scutari, Drivasto 
latini, în suta a douăsprezecea locuitorii dinlăuntrul Dalmaţiei vorbeau în adevăr slavoneşte după Guilelm de Tyrus (1188), însă 
nu locuitorii din oraşele de pe ţărmuri. Existau vlahi înainte de toate în Thessalia , care se numea Marea Vlahie , µe???? ß?a??a 
5 o Mică Vlahie era de cealaltă lature a Pindului, o Vlahie Neagră în Moldova 6 ; apoi erau vlahi în Rodope, în Dobrogea, lângă 
Anchialis şi Bizye 7 . Ansbert , autorul plin [de] cunoştinţe a istoriei cruciatei împăratului Frederic I, cunoaşte în apropiere de 
Thessalonika o ţară roditoare pe care-o numeşte Flachiam 8 .  Mai mult. El, care numeşte pe marele Nemanja Mare Duce al 
Serbiei şi Rasiciei (Crassiae ), el, care destinge foarte bine bulgari, serbi şi vlahi , numeşte de-a dreptul Blachi pe întemeietorii 
Imperiului al doilea bulgar, care apare sub numele domniei Asanizilor; Petru, care se cheamă şi Kalopetru , e domn al vlahilor 
(dominus Blachorum ). Puterea lor, care se 'ntemeia pe unirea vlahilor cu cumanii, era la 1190 atât de mare încât putură face 
împăratului Frederic I propunerile cele mai mari în lupta în contra romaeilor ; o oaste sârbească avea să se unească cu el şi să 
ajute a cuceri Constantinopolul, iar Petru, care-şi aşezase deja pe frunte cercul de aur, după ce câştigase pentru el pe bulgari, 
avea să devie
 
_________________________
 1  a  servo et  apostata  .  Ep  . LXIV  . Traducerea latină a scrisorilor lui  Theophylakt la  Baronius după un Codex 
vaticanic nu coincide însă cu totul cu scrisorile publicate în ediţie separată.
 2  Cum scrie Kynamos .
 3  Episcopatus Swarinensis , Polatinensis , Arvastinensis , Svacinensis , Dulcinensis , Sarcanensis , Theiner , Vet 
.-monum . I şi XIV.
 4  Hopf ., Griechenland, p. 333.
 5  Hopf ., p. 328-335 .
 6  l.c., pag. 61.
 7  Jirecek , p. 218. Serbii numeau despotatul Epirului Ţara Vlachioţilor . Rosler, Locuinţele românilor în evul mediu, 
p. 105 et sq.
 8  Nicetas zice în mod espres că vlahii trecură peste Istru şi se aliară cu învecinaţi Skyţi : ??? ?st??? d?ap???s?µe??? 
t??? ?? ?e?t???? S???a?? p??s?µ??a?  p. 487.
prin împăratul german (allemanic ) stăpânitor al Constantinopolului. Rosler, în Romanische Studien , are pe deplin cuvânt când 
atribuie o enormă consecuenţă hotărârii pe care - ar fi luat-o împăratul, căci poporul românesc, care umplea pe atuncea partea 
dinlăuntru a tuturor provinciilor Traciei, Macedoniei, Thesaliei , Moesiei , întrecea ca număr şi putere fizică pe poporul grecesc. . 
. Dar, trebuia s' adaoge , el nu era organizat, [î]i lipseau înainte de toate centrele orăşeneşti, nu era unit nici politiceşte, nici 
bisericeşte, nici teritorial, era pretutindenea şi nicăiri şi câştiga un sâmbure consistent totuşi numai prin bulgarii trăitori în oraşe.
Cumcă însă mişcarea care, de la 1186 începând, a dus la ridicarea unui mare Imperiu vlahic a pornit de la vlahi, iar nu 
de la bulgari, se 'nţelege şi cumcă acest Imperiu se numeşte în mod impropriu bulgar, n-o spune numai Ansbertus , căruia, cu tot 
spiritul său foarte exact de observaţie, i s-ar putea atribui, străin fiind, o concepţie eronată a raporturilor naţionale. Într-un mod 
tot atât de hotărât concordă cu el unul din cei mai buni martori ai zilelor acelora, Choniatul Niketas 1 , precum şi autorul german 
al cruciatelor împăratului Frederic. El arată că fraţii vlahi au fost aciia cari-au răsculat întregul popor al vlahilor, de cari se  
ţineau şi ei 2 , şi-i înseamnă pe Asanizi ca vlahi, nu ca bulgari.
E înainte de toate necesar de-a privi mai de aproape darea de seamă a Choniatului , de vreme ce-a fost contimporan cu 
răscoala vlahilor şi de vreme ce, ca cunoscător eminent al evenimentelor din timpul său 3 , merită o deosebită recunoaştere.
El cunoaşte aşezările lor, zice că sunt mysii , moesianii de odinioară, numeşte pururea vlahi 4  pe fraţii Petru şi Asan, 
aminteşte cauzele răscoalei lor, destinge pe bulgari de vlahi, pe cari fraţii voiesc să-i mişte la o răscoală comună, şi anume cu 
intenţia de-a nimici pe romaei  5 , încoronarea lui Petru de cătră sine însuşi în oraşul Pristhlava , războiul întâi cu vlahii şi cum 
într-acesta Petru şi Asan fură goniţi cu ai lor peste Istru şi cum se amestecară acum cu skyţii (cumanii) învecinaţi  6 , încât în 
răscoala aceasta se iveşte şi un al treilea component etnic constitutiv : blachii , bulgarii, cumanii. Blachii se supuseră în aparenţă 
împăratului Isaak Angelos, care neglijă de-a sfărâma cu totul răscoala şi le dete printr - asta blachilor putinţa de-a se reculege şi 
de-a izbucni din nou. Cum se întâmplă aceasta, Asan se 'ntoarse acum cu puternic sprijin din partea cumanilor şi acum ţinta sa 
era de-a face din blachi si bulgari un singur imperiu  7 , precum fusese şi mai înainte. Acesta a fost aşadar stadiul al doilea al 
ridicării. În lupta proximă Petru şi Asan răpiră flamura imperială şi hainele împăratului şi se împodobiră cu ele  8 . Apoi urmă un 
nou război cu blachii 9 , lupta împăratului cu blachii şi cumanii la Berrhoea , prinderea soţiei [lui] Asan şi predarea fratelui său 
Ioan ca ostatec ; războiul fu rău purtat. Când campoducele Constantinos Aspietes [î]i observă împăratului Isaak că oastea nu se 
poate lupta tot într-un timp şi în contra vlahilor şi în contra foamei, împăratul puse să-i scoată ochii. Blachii , ce făcuse tăriile lor 
inaccesibile , pustiau împreună cu cumanii provinciile romane, împăratul pierdu, la 1190, oastea şi podoaba capului său (??s??)10 
. Descrierea pe care Niketas o face despre purtarea împăratului Isaak Angelos confirmă pe deplin ceea ce tot el relatează, cumcă 
fraţii vlahi nu doreau nimic mai mult decât păstrarea acestui împărat  11 , a cărui incapacitate garanta vlahilor şi amicilor lor 
skythici victoria armelor. Cetele lor nu se puteau oare înarma cu armele pe cari romaeii fugari le pierdeau în strâmtorile munţilor 
şi pe cari le luau de la romaei oamenii lor ce se căţărau ca şi caprele  13 . Ei, vlahii şi cumanii, sunt aciia cari luptă mereu cu 
oştirile lui Isaak Angelos 13 . Vlahii sunt acei cari înving  14 . Ei prefac Tracia într-o pustietate, ei dărâmă oraşele, ucid pe locuitori 
sau îi vând în robie în mari depărtări; ogor, pădure şi vie, orice semănătură şi sădire piere şi singurul rod al ridicării noului 
Imperiu din Trnwo este nimicirea culturii romaeice şi a rasei romaeice , ori pe unde numai o pot stârpi vlahii şi skyţii , cumanii. 
Tracia trebuia să devie o vizuină pentru animale sălbatece  15 . Un indiciu nu puţin semnificativ în privirea vlahilor, cari acum 
jucau rolul cel mare şi n-aveau aşezări numai din a dreapta Dunării, este că la disoluţiunea Imperiului romaeic al lui Angelos şi  
la întemeierea unui Imperiu latin nu se nasc state nouă greceşti numai în Nicaea , Herakleia , Sinope şi Trapezunt , ci Sguros 
Leon întemeiază unul în  Korinth  şi Nauplion  16 ,  Chamaretos  Leon în Sparta, Mihail din neamul  sebastocratorului  Ioan în 
Nicopoli şi Durazzo (Epidamnos ), marchizul latin Bonifaciu în Thessalonic şi Thessalia inferioară, iar în Thessalia superioară, 
care acum se cheamă Vlahia Mare, se ridică un alt principe, pe care Niketas nu-l citează cu numele. Dar şi francul Robert de 
Clary , cari au scris în limba franceză lupta latinilor cu grien , grecii, şi care descrie luarea Constantinopolului la 1204, nici el 
cunoaşte pe inamicul de moarte al latinilor şi romaeilor, Johannes , altfel decât sub numele de Johans li Blaks  17  şi tot aşa 'l 
numeşte pe nepotul şi urmaşul lui, după ce Sf. Dimitrie ucisese pe cel dentăi în octomvrie 1207, în timpul odihnei de noapte. Erau 
regi ai Vlahiei , rois de Blakie . În acelaşi chip se esprimă Geoffroi de Villeharduin : Johanris li rois de Blakie ; dar întrebuinţează 
şi espresia le roy de Blakie et de Bougrie 18 . Traducătorul neofrancez şi-au permis însă libertatea neistorică de-a face din el le 
bulgare sau roy de Bulgarie, ceea ce apoi a trecut în cărţile noastre de istorie 19 . Chiar acolo unde Geoffroy spune espres roi de 
Blakie traducătorul pune roi de bulgares  20 . Geoffroy nu vorbeşte, ca Niketas , de skyţi, ci de cumani şi vlahi 21
Locuitorii prinşi ai oraşelor romaeice se târăsc, după porunca regelui Ioan, în Blaqui, în închisoare 1.  Încet, încet se aude 
vorbindu-se (de la 1206 începând) şi despre un ţari al vlahilor şi bulgarilor 2, curând apoi numai despre unul cuman.
Şi Henry de Valenciennes, urmaşul lui Geoffroy de Villeharduin, vorbeşte regulat de blas et comains3, el menţionează că 
Esclas, vărul domnitorului peste blas et comains, anume Burille, este vasal al împăratului Enric, pentru Blaquie la Grant.
Faptele acestea ar trebui de sine înşile să fie îndeajuns pentru a dovedi că noul Imperiu bulgar al Asanizilor a fost înainte 
de toate un imperiu vlahic, deci românesc, şi că caracterul lui a fost cu precumpănire acesta.
Ceea ce pare a se opune încă acestei maniere de-a vedea este împrejurarea că fraţii Petru şi Asan au întemeiat Imperiul 
nou la Târnovo, capitala veche bulgară, afară de asta recunoaşterea Asanizilor de vlahi e în aparenţă contestată de însăşi 
afirmarea lor directă că s-ar fi coborând din neamul vechilor ţari bulgari, încât imperiul şi Casa domnitoare ar fi veritabil 
bulgare şi nu vlahe. Această obiecţiune va trebui s-o cercetăm cu amănunţime.
Nimeni nu va tăgădui faptul de [mai] sus şi daca cei doi fraţi vlahi voia să câştige importantul Tîrnovo şi po-porul bulgar,  
pentru o împreună ridicare în contra romaeilor, trebuiau să se îndrepte cătră vechiul oraş al ţarilor şi să facă din el punctul de 
plecare al răscoalei lor, să implice pe poporul bulgar în revoluţia care avea de scop nimicirea romaeilor. Nimic nu pricepeau 
bulgarii mai lesne decât că, după un ucigător de bulgari romaeic din Constantinopole, să urmeze un ucigător de romaei din 
Tîrnovo.
Cât s-atinge însă de originea ridicării bulgare, e sigur că ea n-a plecat de la bulgari, ci de la cei doi fraţi vlahi, CARI, 
precum se va vedea mai târziu, se numeau ei înşii romani, iar nu romaei sau latini. Cererea pe care Petru şi Asan o adresară 
împăratului Isaak Angelos şi a cărei impetuozitate i-a atras lui Asan o palmă peste obraz, după porunca sebastocratorului Ioan, 
palmă ce s-a plătit mai târziu cu atâta sânge romaeic, cererea aceasta era relativă nu la bulgari, ci la intrarea vlahilor în 
serviciul militar romaeic şi, abia când cererea a fost respinsă în modul cel mai insultător, cei doi fraţi întreprinzători hotărâră a 
turbura şi pe bulgari, de a se avânta în fruntea lor şi, precum Nemanja între sârbi tindea la rumperea de domnia romaeică, tot 
astfel să lucreze şi ei în contra clătinătoarei domnii a Casei Angelos.
Daca Petru şi Asan ar fi fost, precum se afirmă din nou, coborâtori din vechii ţari bulgari, ridicarea lor ar fi avut o formă 
foarte simplă. Ar fi trebuit numai ca în Tîrnovo să se refere la descendenţa lor şi bulgarii, cari făcuseră încercarea de-a scutura 
jugul romaeic ori de câte ori un descendent veritabil sau mincinos al vechilor ţari împlântase flamura independenţei, s-ar fi  
adunat cu entuziasm împrejurul lor 4. Dar nu se-ntîmplă nimic din toate acestea. Cei doi vlahi avură mai întâi nevoie de-un soi de 
profetese şi profeţi, cari spuneau că e în voinţa lui Dumnezeu ca vlahii şi bulgarii să se ridice. Ba de mirare e că însuşi Sf. 
Dimitrie trebuie să intervie, carele atât în Patras cât şi în Salonichi se dovedise ca cel mai mare adversar al slavilor, căci, precum  
cehii obicinuiau a ieşi la război în contra germanilor după ce invocase pe Sf. Wenzel, aşa romaeii ieşau în contra slavilor după ce  
invocase pe Sf. Dimitrie. Acum însă, după pustiirea Salonicului de către normani, sfântul îşi părăsise sanctuarul din oraşul 
grecesc, pentru a căuta un nou sanctuar în Târnovo, care nu fusese zidit de bulgari, ci de vlahul Petru. Daca însă Kalopetru avea 
de gând a influenţa şi asupra populaţiunilor greceşti nemulţumite cu domnia familiei Angelos, de-a-i răsturna pe aceştia şi de-a 
deveni împărat al romaeilor, desigur nu exista un mai bun mijloc decât de-a atrage în joc şi pe Sf. Dimitrie, patronul apărător al 
grecilor, care, precum Sf. Veit călătorise de la saxoni la boemi, călătorea acum de la Salonic la Târnove. Dar, cu toate acestea,  
lucrul nu mergea atât de lesne. Bulgarii şi vlahii trebuiau să se razime încă pe cumani, între cari fără nici îndoială locuiau şi 
vlahi, pe malul stâng al Dunării. Întemeiarea regatului sârbesc sub marele Nemanja pricinuia, după cum se esprima Ansbert,  
mari neajunsuri romaeilor, cari în mai multe rânduri bătuse pe bulgari. Unirea ţarului vlah al bulgarilor cu cumanii era însă atât 
de intimă încât Kalopetru putu să ofere împăratului german, în certurile acestuia cu bizantinii, o oaste auxiliară de 40 000 de  
bulgari şi de cumani, dacă-l va recunoaşte pe el de împărat romaeic. Frideric I respinsese însă oferirile serbilor din Diocleea; el  
nu intră nici în voia principelui vlahilor şi bulgarilor şi merse neoprit spre Ierusalim. Dar, în loc de a ajunge la Iordan, ajunse  
numai până lângă Saleph; cadavrul fu înmormântat în Antiohia eliberată. Cu greu împăratul Isaak îşi scapă viaţa, la 1190, în 
lupta cu bulgarii de lângă Berrhoea; când aceştia cuceriră Niş şi Sophia, ei duseră de acolo la Târnovo relicviile veritabilului 
patron al bulgarilor; S-tul Ioan din Ryl înlocui curând la bulgari pe romaeizândul sfânt Dimitrie. El nu putu scăpa însă pe Ioan 
Asan I nici de trădare, nici de ucidere. Fratele mai mic fu ucis la 1196, cel mai mare, Kalopetru, la 1197, amândoi de către 
bulgari. Al treilea frate fu ucis de-un cuman, la 1207 5 . După legendă căzu însă de mâna Sf. Dimitrie din Salonic, neocrotit de 
Ioan din Ryl, patronul bulgarilor.
E important a afla cum indicau membrii nouăi Case vlahe de ţari originea lor. Această cestiune pare dezlegată de-o 
scrisoare a papei Inocenţiu III către legatul său, ca răspuns la plângerile regelui Ungariei de la 1204, în care scrisoare papa 
spune espres că Petru şi Johannicius, cari se coboară din sângele foştilor regi, nu tind a ocupa, ci numai a recupera ţara 
părinţilor lor 6.
Cu aceasta pare a se potrivi un pasaj din scrisoarea lui Johannicius (Kalojohannes), împăratul (imperator Bulgarorum et 
Blachorum),  în care se zice: ,,Dumnezeu privi la umilirea noastră şi ne aduse aminte de sângele şi de patria de la care 
descindem"7. Pe lângă această scrisoare, care, privită mai de aproape, se esprimă cu mare precauţiune şi care cerea papei o  
coroană (1202) precum o avea Petru şi Samoil, cari însă nu sunt numiţi strămoşi (progenitores), mai există ca pendent o scrisoare 
a lui Basilius, arhiepiscop din Zagora, cătră acelaşi papă, în care, ca motiv că demn este de-o coroană imperială, se citează întâi 
înclinarea lui Kalojoannes, precum ş-a întregului Imperiu, pentru biserica romană, apoi descendenţa acestuia din sânge roman 
(1202).  8 Într-o scrisoare anterioară, pe care Kalojoannes o adresase papei Innocenţiu şi din care acesta citează un pasaj, 
domnitorul bulgarilor şi vlahilor (Bulgarorum et Wlachorum) zice de-a dreptul că strămoşii săi descindeau din Roma 9 (1199 ?), 
că prin urmare nu erau bulgari.
Altfel cancelaria romană este aceea care numeşte pe foştii ţari, veritabili bulgari, progenitores al Iui Ioanniţiu, în loc de 
praedecessores, încât din asta se naşte eroarea că vlahul, românul, care se laudă a fi de origine curat romană, n-a avut pe bulgari 
ca predecesori, ci ca strămoşi ! Innocenţiu menţionează rugămintea lui Kalojoannes pentr-o coroană romană, precum li se 
dăduse lui Petru Samoil şi altor predecesori ai lui Kalojoannes şi orânduieşte ca legatul destinat pentru
 
_____________________________
1 p. 93, 94. Aci, în sfârşit, traducerea franceză zice Valachie.
2 p. 102.
3 Michaud I, p. 121, Traducerea franceză iar zice: les bulgares et les comains.
4 ?? ? ?e?? t?? t?? ????????? ?a? t?? ?????? ?????? ??e??e??a? ??d???se , Niketas  p. 385.
5 Acropolita, p. 236.
6 duo fratres — de priorum regum prosapia descendentes terram patrum suorum non tam occupare quam recuperare 
ceperunt. Theiner, Vet. mon. Slav. merid. I, p. 36.
7 reduxit nos ad memoriam sanguinis et patrie nostre a qua descendimus. Theiner, l.c. p. 15.
8 tamquam heredes descendentes a sanguine Romano. Theiner, l.c. pag. 27.
9 quod de nobili Urbis Romae prosapia progenitores tui originem traxerint. L.c. p. 11.
Bulgaria să facă cercetări îngrijite în privirea coroanei acordată de biserica romană acestor predecesori  1 .  Johannicius să 
poarte deocamdată de grijă ca statutele aduse de legat să fie primite de întreaga biserică a bulgarilor şi vlahilor şi să fie  
observate . O espresie egală pentru duplul imperiu o 'ntrebuinţează Innocenţiu în scrisoarea cătră arhiepiscopul din Zagora (27 
noiemvrie 1202 2 ).
Kalojoannes însă se numi după aceasta imperator Bulgarorum şi-l asigura pe papa că grecii [î]i făcuseră prin patriarh 
propuneri de a-l încorona de împărat şi de a-i da şi un patriarh, căci, fără un asemenea, împărăţie nu poate sta 3.  Dar el voieşte 
să fie serv al  S-tului  Petru şi al  Santităţii  Sale. După asta Innocenţiu, care încă la 10 septemvrie 1203 [î]l numea pe 
Kalojoannes ,,Domn al bulgarilor", se decise la 25 fevruarie 1204 să-l recunoască de rege al bulgarilor ai blachilor  4 , să-i trimiţă 
coroană şi sceptru, să puie să-l  încoroneze rege, să ridice pe arhiepiscopul din Trnwo la rangul de primat (nu patriarh) al 
Regatului bulgarilor şi vlahilor, să-i dea acestuia dreptul de-a încorona pe regii vlahilor şi bulgarilor, de-a sfinţi în orice biserică 
a Bulgariei şi Vlahiei chrisma , după care urmă declararea decisivă a împăratului întregei Bulgarii şi Vlahii.  5 
În scrisoarea prin care Kalojohannes predă, în calitate de imperator al întregei Bulgarii şi Vlahii, imperiul său Scaunului 
papal vorbeşte de repetate ori de foştii împăraţi ai Bulgariei, Simeon, Petru şi Samoil  6 . Este aşadar semnificativ că, chiar acolo 
unde era în interesul lui de a-i numi strămoşii săi, el întrebuinţează numai termenul praedecessores, numindu-i cu toate astea 
împăraţi, precum se numeşte el însuşi, şi pe lângă cari vorbeşte de un Imperiu al Bulgariei şi Vlahiei. Abia atunci când ceru direct 
de la papa Innocenţiu ca noul arhiepiscop de Trnowo şi primat al întregei Bulgarii şi Vlahii să fie ridicat patriarh, să se erige un 
patriarhat permanent în imperiul său, el însuşi să fie încoronat  7 , vorbeşte de împăraţii Simeon, Petru şi Samoil nu numai ca de 
nişte precedesori , ci ca de strămoşi. Innocenţiu se fereşte a-l recunoaşte de împărat; dar vorbeşte despre el cu termenii ,,rex 
bulgarorum et Vlachorum qui imperat "  8 ; menţionează că bulgarii şi vlahii coboară din sânge roman  9 , ceea ce în orice caz nu 
se putea zice decât pentru cei din urmă. Abia acum, la 15 septemvrie 1204, papa, în scrisoarea cătră regele Ungariei, numeşte pe  
fraţii Petru şi Johannicius coborâtori din vechiul neam al regilor (bulgari)  10 , ceea ce ca fapt istoric nu are mai multă valoare 
decât menţiunea de mai sus că bulgarii şi vlahii ar fi de origine romană.
Kalojohannes însă obţinuse ceea ce voise. Voise să fie împărat, ca ţarii de mai înainte; o putea face numai daca se răzima 
pe aceştia şi astfel predecesorii deveniră străbuni; papa consimţi la acestea, pentru a dovedi regelui Ungariei că noua ridicare nu 
era în sine o inovaţiune, că nu se făcea pe seama sau în paguba Ungariei, ci că fraţii victorioşi cereau numai îndărăt ceea ce era  
al lor. Numai în una papa nu intră în voia lui Kalojohannes: niciodată nu-l numi direct imperator, nici pe primat patriarh; şi când 
acum Balduin , conte de Flandray , deveni împărat (latin) la Constantinopol, nici încoronarea, nici trimiterea de sceptru, coroană 
şi flamură (vexillum ) nu mai erau de ajuns; imediat după victoria latinilor se arată la noul rege o supărare, care se manifestă 
deja în scrisoarea asupra încoronării  îndeplinite  . Kalojohannes se numeşte acum rege al întregei Bulgarii şi Vlahii  11 , iar 
domnia sa regnum, ceea ce înseamnă că nu exclude cuvintele ßas??e?? şi ßas??e?a . Arhiepiscopul primat vorbeşte, din contra, 
de încoronarea împăratului, împlinită la 8 noiemvrie 1204, stil bulgar  13 . Împărţeala Imperiului Romaniei a urmat. Balduin de 
Flandra e acum împăratul peste un imperiu consistând din a patra parte decum fusese şi lupta între el şi împăratul - rege bulgaro 
- român izbucneşte. În curând contele Enric, fratele lui Balduin , regent al Imperiului (moderator), are a ne vesti despre reaua 
reuşită a bătăliei de la Adrianopole, de la 15 aprilie 1205, despre prinderea lui  Balduin  şi închiderea lui în temniţa lui 
Johannicius, domnul vlahilor 13 , care l-au atacat pe acesta c-o mulţime nenumărată de vlahi şi cumani. Innocenţiu III se văzu silit 
de a interveni pentru pace între bulgaro - vlahi şi latini; dar nu-i succese nici de-a obţine măcar eliberarea lui Balduin , a cărui 
închisoare deveni poate ceva mai suportabilă — la început fusese 'ncărcat cu lanţuri până în gât — , dar totuşi în urmă fu aruncat 
într-o prăpastie, cu mânile şi picioarele tăiate, unde pieri în mod vrednic de plâns. Oraş după oraş de pe teritoriul latino - grec 
fură acum prădate , populaţia ucisă; noul imperiu fu cel puţin întru atâta, bulgar, întrucât, ca-n zilele lui Krum , tara cea mai 
frumoasă deveni pustietate: numai animale sălbatece, dar nu romaei şi latini s-o mai poată locui. În sfârşit, trebui să vie însuşi Sf. 
Dimitrie şi să-l omoare, la vreme de noapte, pe Romaeoktonos ; Johannicius se dezbinase cu conducătorul bulgarilor şi acesta 
preferă, în loc de-a fi ucis, să ucidă el însuşi pe împăratul - rege (1207).
Din cele mai de sus va fi rezultând însă cu siguranţă o serie de fapte:
1) Imperiu bulgar în adevăratul înţeles al cuvântului a fost numai cel mai vechi şi e despărţit de domnia Asanizilor prin 
sângeroasa domnie a lui Basilios Bulgaroktonos şi prin dominarea romaeică.
2) Întemeietorii reînnoitului Imperiu bulgar erau vlahi, şi nu bulgari, de origine români, iar noul Imperiu din anul 1186 
era, vlaho - bulgar .
3) Ridicarea din anul 1186 a pornit de la vlahi, s-a sprijinit mai cu seamă, pe cumani, a atras în curentul ei şi pe bulgari 
şi astfel al doilea Imperiu bulgaro - vlah se deosebeşte în mod esenţial de cel dentăi; e un imperiu mai cu seamă vlah, care [se] 
numeşte bulgar pentru că fraţilor vlahi le succesese de-a deveni domni şi ai Bulgariei.
4) Abia după ce aceasta s-a întâmplat s-a născut silinţa de-a pune pe noul neam de domnitori vlahi în relaţiuni istorice şi 
de înrudire cu vechiul neam bulgar, ceea ce-a fost cu totul arbitrar şi eronat.
5) Întregul raport al vlahilor cătră bulgari şi cumani cată deci a se considera altfel decum se considera pân' acum . Ce 
deducţiuni sunt însă a se face dintr' aceasta pentru istoria românilor nu mai este obiectul acestor cercetări.
 
______________________
 1  Scrisoare de la 27 noiemvrie 1202: et aliis progenitoribus tuisi in libris tuis regitur concessisse , l.c.p. 16 (p. 21)— 
l.c. p. 17.
 2  n. XXIX .
 3  quia imperium sine Patriarcha non staret .
 4  l.c. n. XLI .
 5  me dominum et imperatorem totius Bulgariae et Vlachiae , l.c. n. XLIII .
 6  n. XLIII .
 7  n. XLVI praedecessorum meorum Imperatorum Bulgarorum et Blachorum -- Symeonis Petri et Samuelis 
progenitorum meorum , l.c. pag. 29.
 8  Archiepiscopis Belesbuldensi et Prostlavensi , n. XLVII .
 9  Bulgarorum et Blachorum populis - descenderunt etiam ex sanguine Romanorum , n, XLVIII .
 10  l.c. p. 36.
 11  n. LXI .
 12  n. LXI .
 13  a Johannicio Blachorum domino, n. LXIII .
6) Nu se mai cade desigur de-a vorbi de Imperiul Asanizilor ca de-un imperiu bulgar. S-ar comite numai aceeaşi eroare în 
care au căzut, după cum am dovedit, traducătorul francez al lui Villeharduin, când a schimbat arbitrar Blaquie  în Bulgarie, 
ştergând astfel tocmai deosebirea caracteristică între Imperiul Asanizilor şi cel bulgar de mai nainte. Daca prin aceasta se şi pierde 
o bucată din istoria pur slavă, adevărul istoric poate câştiga numai. Imperiul era vlaho - bulgaro - cuman , dinastia vlahia.
(Monografie de C. cav . do Höfler , în ,,Analele Academiei din Viena")
[21 şi 23 noiembrie 1882]
 
[„SUNT DOI ANI ŞI MAI BINE...”]
 
Sunt doi ani şi mai bine de când foaia „Indépendance Roumaine" a publicat pentru prima oară mult discutatul Avant-projet 
al Austriei, acel reglement care se  elaborase  pentru supravegherea navigaţiunii pe Dunăre între Galaţi şi Porţile de Fier. Trei 
delegaţi ai Comisiunii Europene, întemeindu-se pe art. 55 al Tractatului de la Berlin, prezintară la 12 mai 1880 proiectul stabilit pe 
baza unui elaborat preliminar al delegatului Germaniei.
În acel proiect se zicea la art. 3: ,,Executarea reglementului e pusă sub autoritatea unei Comisiuni, numită «Comisiunea 
Mixtă a Dunării», care rezidă în Rusciuc şi în care vor fi reprezintate Austro-Ungaria, Bulgaria, România şi Serbia, prin câte un 
delegat"; iar la art. 4: „Prezidiul [î]l va avea delegatul Austro-Ungariei. Hotărârile Comisiunii se vor lua cu majoritate de voturi: în 
caz de paritate, votul prezidentului decide."
Se ştie la câtă discuţiune au dat loc acest proiect, prefăcut în urmă în propunerea Barrčre, cum, în decursul tratărilor asupra 
lui, s-au schimbat miniştri de esterne şi reprezentanţi din străinătate, cum a dat ocazia la acele pasaje vitejeşti din discursul tronului 
cari mai la urmă au fost plătite c-o atât de amară umilire; c-un cuvânt asupra acestor două articole s-au vărsat multă mânie şi multă 
cerneală, s-au destituit un ministru plenipotenţiar, un caz fără precedent în analele noastre, s-a dat întregei afaceri aparenţele şi 
aerul unei mari acţiuni de stat... cu ce rezultat însă şi cu ce prespective , iată întrebarea ?
Ne-ar place a crede că rezultatul va fi mai bun decât acele cu cari guvernul ne-au obicinuit în cestiunile exterioare. 
Deocamdată însă înregistrăm ştirea ce ne-o aduce presa străină că Anglia ar fi adresat puterilor o invitare pentru întrunirea unei 
conferinţe internaţionale la Londra, referindu-se la art. 54 şi 55 ai Tractatului de la Berlin.
Aceşti articoli, privitori la Dunăre, se rostesc în următorul chip:
 
Art. 54. Un an înainte de espirarea termenului hotărât pentru durata Comisiunii Europene a Dunării puterile se vor înţelege asupra 
prelungirii mandatului ei, precum şi asupra modificaţiunilor ce vor crede necesare a SE introduce.
Art. 55. Regulamente pentru navigaţiune, poliţia fluvială şi supravegherea de la Poarta de Fier până la Galaţi se vor elabora de cătră 
Comisiunea Europeană, asistată de delegaţi ai statelor ţărmurene, şi se VOR pune în concordanţă cu cele ce s-au stipulat şi se vor stipula 
de acuma-nainte pentru parcursul din jos de Galaţi.
 
La conferenţa aceasta puterile vor fi reprezentate, după cum se afirmă, de cătră ambasadorii lor respectivi din Londra, pe 
lângă cari se va mai delega câte un al doilea plenipotenţiar. Poate că Conferenţa îşi va începe activitatea ei chiar în decemvrie 
curent şi se presupune că în patrusprezece zile lucrările ei vor fi terminate. De pe acum deja se afirmă că nu mai există nici o 
divergenţă esenţială de păreri între puterile mari, nici în privirea prelungirii mandatului Comisiunii Dunărene, nici în privirea 
reglementului de navigaţie şi supravegheare, pe cari ea l-a elaborat în sesiunile închise. Desigur că sub acest reglement nu se poate 
înţelege decât Anteproiectul , fie în forma lui primitivă, fie cu modificaţiunile propunerii Barrčre. Aceleaşi sorginţi cari ne dau 
amănuntele de mai sus asupra viitoarei conferenţe cred a putea afirma că acordul general dintre puteri va sili şi pe România să 
desiste  de la opunerea ei de  pân' acum  în contra stipulaţiunilor acelora ale reglementului menţionat cari au format obiectul 
protestărilor ei.
[23 noiembrie 1882]
[„RAPORTORUL ÎNSĂRCINAT A APĂRA...”]
 
Raportorul însărcinat a apăra răspunsul la discursul tronului, onor. Costinescu, având a răspunde d-lui Al. Lahovari în 
privirea balanţei continuu nefavorabile a negoţului nostru internaţional , a crezut a putea afirma că balanţa aceasta nu are nici o 
însemnătate şi că teoria ei e condamnată de ştiinţă.
Cată să constatăm că raportorul e în contrazicere cu redactorul ,,Românului”. Foaia partidului cuprinde din contră o sumă 
de articole cari, departe de-a  ridiculiza  teoria aceasta, afirmă că  nefavoarea  continuă a  balanţei  comerciale ameninţă ţara cu 
inaniţiune, cu sleire . Contrazicerea între raportor şi redactor, cari amândoi sunt una şi aceeaşi persoană, se esplică însă lesne. 
Raportorul avea a combate discursul unui adversar politic pe când redactorul scria sub impresia adevărului.
E ceva elementar ca oricine care cheltuieşte mai mult decât produce să se ruineze cu timpul; şi ceea ce e adevărat pentru 
individ n-ar fi adevărat pentru colectivitate ?
Statele industriale ne prezintă în adevăr cazul aparent că, cu toată balanţa nefavorabilă, starea economică dinlăuntru e 
bună. Dar în realitate statele acele produc mai mult decât  consumă  ; materiile brute cari formează obiectele de import capătă 
'nlăuntrul ţării, prin activitate industrială, o valoare încincită şi înzecită decum aveam înainte, încât, deşi ar importa mai mult decât 
esportă, bunurile dinlăuntrul ţării se înmulţesc şi ceea ce se 'nmulţeşte şi mai mult este aptitudinea de-a produce aceste bunuri, e 
puterea productivă a industriei naţionale. Naţiile agricole, din contră, esportă materii brute a căror valoare nu se poate sui decât în 
margini restrânse, a căror masă chiar nu poate spori în infinit; în schimb ele importă obiecte industriale menite a se consuma şi 
deteriora , fără a lăsa nici o urmă din aptitudinele naţionale, fără a spori puterea de producţiune a poporului.
Această deosebire, întemeiată pe natura lucrurilor, face ca balanţa comercială să aibă o însemnătate mai mare pentru un 
popor agricol decât pentru unul industrial. Ne permitem dar aci a aminti cuvintele pe cari le-am produs şi cu altă ocazie în această 
cestiune, întemeiaţi pe critica căreia a fost supusă teoria balanţei de cătră economişti moderni.
Şcoala liberului schimb zice în adevăr că balanţa comercială, proporţia dintre esportul şi importul unei ţări e ceva ce nu 
merită a fi relevat, ceva ce n-are nevoie de-a fi observat şi îngrijit de către economia politică a statului, pentru cauza că un escedent 
al importului asupra  esportului  trebuie în scurt timp să se  echilibreze  de la sine. Această  doctrină  e însă numai pe jumătate 
adevărată.
Se 'nţelege că escedentul importului asupra esportului trebuie să se echilibreze , dar cum şi cu ce mijloace ? Considerând 
cazurile acele în care esportul rămâne în mod permanent în urma importului, an cu an, precum se 'ntâmplă la noi, vom descoperi că 
echilibrarea balanţei comerciale nu se face prin schimb de valori reale, ci numai prin contractarea de datorii. Plusul importului se 
acopere prin esportarea de efecte de-ale statului, de obligaţiuni, de acţii etc. Producţiunea unor asemenea înscrisuri de datorie e în 
realitate mijlocul prin care economia unui popor, strivită de-o puternică concurenţă străină, e pusă în starea de-a consuma ani 
întregi mai mult decât produce. Daca am putea afla suma enormă reprezentată de obligaţiunile statului, de scrisuri funciare, c-un 
cuvânt de efecte române de pe pieţele străine, am constata lesne că aceasta, adică datoria, a fost mijlocul de-a echilibra balanţa 
nefavorabilă.
S-ar putea răspunde la aceasta că esportul de efecte de-ale statului, de obligaţiuni etc. nu poate ţinea în infinit; că există o 
limită a creditului oricărui popor faţă de străinătatea la care ajungând străinătatea nu mai face credit ţării îndatorate sau [î]l face cu 
condiţii din ce în ce mai grele. Până s-ajungă însă o ţară de - a - şi slei cu totul creditul în străinătate, până ce cursul efectelor şi 
acţiilor ci s-ajungă a scădea atât încât să nu se mai poată impune pieţelor saturate decât cu mari pierderi, până atunci esperienţa ne 
învaţă că e prea cu putinţă ca o ţară să cumpere ani îndelungaţi mai mult din străinătate decum [î]i vinde şi că nu poate echilibra 
balanţa nefavorabilă decât prin datorii din ce în ce mai mari.
O balanţă continuu nefavorabilă are însemnătate şi pentru ţările acele cari, din alte cauze,  necomerciale  , sunt deja 
îndatorate faţă cu străinătatea. Astfel de ex. un stat care va voi să aibă o influenţă politică ce stă în disproporţie cu puterea lui face 
cheltuieli mai mari decât poate suporta producţiunea anuală indigenă, deci acoperă plusul, consumat pentru scopuri politice, cu 
datorii contractate în străinătate.
Daca un asemenea stat va avea, pe lângă greutăţile financiare, şi o balanţă comercială continuu nefavorabilă, poate fi sigur 
că, pe calea aceasta de retrogradare economică, va ajunge la faliment.
Daca, după cele de mai sus, am întreba prin ce s' acoperă disproporţia dintre consumaţiunea noastră şi producţiune am 
răspunde: prin datorii ipotecare asupra moşiilor şi caselor noastre, prin datorii publice, c-un cuvânt prin împuţinarea capitalului 
naţional. În lupta economică pe care-o reprezintă pentru noi cifrele proporţiei dintre import şi esport, România e învinsă gradat şi 
pe zi ce merge, până ce va ajunge la starea Egipetului şi a Turciei. Atunci poate că nimeni nu va mai încerca a închide ochii 
publicului asupra însemnătăţii balanţei comerciale, dar atunci va fi prea târziu. După părerea noastră chiar azi e prea târziu, ţara 
fiind supusă unui continuu proces de înstrăinare economică şi de dezorganizare politică.
[26 noiembrie 1882]
 
[„E GREU A AFLA...”]
 
E greu a afla o formulă pentru cele ce se petrec; cu toate astea nu credem să fie cineva care să poată afirma că dispoziţia 
spiritelor la noi e normală şi sănătoasă. Oamenii simt o apăsare , asemenea celei produse de atmosfera îngreunată de furtună, 
apăsare de care nimeni nu-şi poate da seama de unde vine, dar care se manifestă prin o sumă de incidente. Desigur nu e pură 
întâmplare că se 'nmulţesc omorurile, aceste morţi fizice prin violenţă, precum se sporesc falimentele , aceste decese economice 
asemenea violente. Nu credem ca circulare să poată înlătura cauzele sociale din cari răsar asemenea fenomene. În sfera vieţii 
morale pare a nu mai fi existând nici o idee serioasă care să 'ncălzească sufletele şi să le ridice din mizeria vieţii dă toate zilele. 
Ideile religioase sunt  subminate  de-un  materialism  brutal, ideile morale substituite prin maxime  epicureice  şi prin cinism; 
scandalele se 'nmulţesc şi iau formele cele mai degradatoare ; ideea naţionalităţii chiar, atât de roditoare şi în stare a ţine loc multor 
goluri ale culturii, e subminată de teoreme cosmopolite şi socialiste. C-un cuvânt, zi cu zi ne americanizăm , zi cu zi devenim mai 
nepăsători faţă cu soarta poporului nostru propriu şi-n mijlocul acestei nepăsări , caracteristice numai pentru popoarele guvernate 
de despotism, singurul nerv care mişcă elementele dominante este goana după influenţă şi aur.
Precum corpurile cereşti răsar şi apun , tot astfel credinţa popoarelor vechi le dădea zeilor un răsărit pe orizontul conştiinţei 
omeneşti şi le dădea un amurg de seară şi o asfinţire. După apunerea lor ce putea să rămâie în urmă decât întunerec şi haos ?
Tot astfel constelaţiunea de idei morale şi naţionale cari au luminat trecutul nostru, care ne-a mânat pe calea dezvoltării, 
înclină spre apus, nici una din credinţele din trecut nu rezistă digoluţiunii  şi, ca să întrebuinţăm un frumos cuvânt al Bibliei, 
semnele vremii se înmulţesc.
Mânaţi de spiritul străin a unor mizerii străine, ne luptăm pentru sufrajul universal sau pentru electivitatea magistraturii. 
Marii oameni ce se pretind reprezentanţi ai poporului românesc întreg, cei ce pretind a personifica idealurile noastre naţionale, 
lupta de emancipare ce ne absoarbe de un secol şi jumătate, aceştia nu au în vedere decât  utopii  cosmopolite, proprii a ne 
dezorganiza şi mai mult, a slăbi în noi simţul de conservaţiune naţională şi, daca se servesc din când în când de ideile comune 
poporului românesc, o fac numai debitându-le ca pe-o marfă, pentru a-şi câştiga popularitate.
Faţă cu aceste fenomene de discompunere pe toate terenele nu e oare o datorie pentru oamenii de bine de-a se opune uniţi 
acestui curent fatal care ameninţă a atomiza pe cel mai numeros popor din răsăritul Europei ? Căci la ce alt tinde demagogia la noi 
şi pretutindenea decât de-a nimici clasele,  identitatea lor de interese şi de vederi, de-a le desface în indivizi, de-a opune 
pretutindenea numărul şi mulţimea valorii, culturii şi meritului ? A confunda pe toţi românii independenţi în colegiul al Iv-lea , a 
majoriza prin acesta, ce alt poate să 'nsemneze decât a nimici din rădăcini clasele purtătoare de idei, pe cele cari înţeleg interesele 
naţiunii, şi a le îneca în masa celor ce, neştiind nici scrie şi citi, nu sunt în stare a înţelege interesele lor proprii, necum acelea ale 
colectivităţii naţionale ?
Ameninţaţi dinlăuntru şi dinafară de discompunere, având a lupta cu duşmanul demagogiei interne, care, ca o boală 
organică, mănâncă încheieturile societăţii, pe când duşmanul estern caută a absorbi naţionalitatea, suntem în prada  frigurilor 
dinlăuntru şi lovirilor din afară, stăpâniţi cu toate acestea, în timpul crizei, de-o mână de feneanţi şi de facem-treburi , de-un grup 
de esploatatori pentru cari nu există alte cestiuni decât acelea ale stomacului lor propriu.
Se 'nţelege că pentru aceste elemente orice mijloc de-a rămâne deasupra e binevenit; nici unul din ilustraţiunile lor nu va 
avea slăbiciunea de-a se întreba care e preţul cu care se perpetuă domnia cupidităţii şi a corupţiei. Foile lor vor încerca să 
dovedească că nenaturală e unirea elementelor din opoziţie. În realitate însă pericolele ce ameninţă statul şi naţionalitatea sunt cu 
mult superioare deosebirilor de vederi ce vor fi existat vreodată între membrii opoziţiei.
[27 noiembrie 1882]
 
[„DEPEŞA DIN URMĂ...”]
 
Depeşa din urmă prin care d. C. A. Rosetti a declarat a nu putea primi nici scaunul de deputat, nici acel de prezident al 
Adunării, din cauză că între d-sa şi majoritate există deosebiri de principii, a avut asupra multor spirite din partid efectul unui 
ferment de discompunere.
Onorabilii senatori şi deputaţi se adună şi se sfătuiesc de mai multe zile ca să afle un mijloc: cum i-ar pune capăt legei 
electorale actuale, pentru a o pune în concordanţă cu reforma comunală deja votată şi mai cu seamă cu dorinţa d-lui C. A. Rosetti 
de-a democratiza colegiile.
Se ştie că pentru a împlini dorinţa marelui om nu se cere nimic mai mult, nimic mai puţin decât convocarea unei Adunări 
de revizuire, în care părerile predilecte să întrunească o majoritate de două treimi.
În Cameră sunt aşadar elemente destule care înclină a cere convocarea unei asemenea Adunări , cu scopul de-a desfiinţa 
colegiul I şi al Ii-lea , temeiul oricării opoziţii, şi a pune în mâna partidului, cel puţin pentru timpul în care împrejurările ar îngădui 
rămânerea lui la putere, această armă cu două tăişuri .
Alţii, înzestraţi cu o doză mai mare de precauţiune, cari ştiu din esperienţă că soarta puternicilor din această lume 
schimbătoare este,  întrevăd momentul în care alt partid ar putea ajunge sus, care,  uzând la rândul său cu aceeaşi înlesnire de 
aparatul electoral preconizat de d. C. A. Rosetti, ar face orice opoziţie cu neputinţă.
Daca acest aparat e propriu a asigura domnia unui partid pentru un timp nedeterminat, el e un instrument totodată care, 
ajuns la mâna adversarului, ar servi de minune la nimicirea partidului liberal. Considerând mijloacele multiple de presiune, de cari 
dispune un guvern, atârnarea a o sumă de alegători de bugetul statului, miile de favori pe cari puterea are mijlocul de-a le 
împrăştia, ne întrebăm ce-ar mai deveni un partid în opoziţie, fie acela conservator, fie liberal, fără acea mână de oameni 
independenţi din colegiul I a căror cultură şi neatârnare [î]i face capabili a rezista ademenirilor şi a-şi formula votul după opinia lor 
mai bună, nu după interes? Daca în împrejurările actuale, când aceste colegii există, lupta e atât de grea şi atât de nepotrivită între 
guvern şi opoziţie, ce-ar deveni ea sub un regim electoral în care colegiile să fie astfel compuse încât de mai înainte să se ştie că 
sunt guvernamentale ? Orice opoziţie ar fi nimicită; atotputernicia absolută n-ar mai găsi nici o margine, nici un frâu, nici un 
control în acţiunea ei.
Iată dar inconvenientele proprii a nelinişti pe partidul liberal, chiar şi a-i inspira teamă de acea  atotputernicie  pe care 
reforma Rosetti o pune în mâna unui om.
Guvernul, pe de altă parte, păstrează o completă rezervă faţă cu amicii reformei electorale. D. Ion Brătianu, care nu opune 
niciodată o părere proprie tendenţelor democratice ale amicilor săi, dar care cu toate acestea ştie a le înlătura de minune şi a face 
ceea ce voieşte, stă cu braţele încrucişate, un adevărat sfinx, înaintea partidului în discordie; nici ţara, nici amicii săi nu au mijlocul 
de-a afla în care parte înclină cancelarul, daca el voieşte reforma legii electorale şi convocarea unei Adunări de revizuire sau daca 
nu le voieşte.
Din esperienţă ştie fără îndoială că, în vremi de restrişte pentru el şi partid, singurul azil pe care-l aflară aspiraţiunile sale 
de mărire politică era acel colegiu I pe care reforma amicului său [î]l desfiinţează. În Ţara de Sus a Moldovei, pe unde şi-a 'nţărcat 
dracul copii[i], cum zice românul, pe unde lupii Hotinului îşi dau bună dimineaţă cu lupii Dorohoiului, acolo a trebuit să alerge un 
om astăzi atât de popular, un om care râvneşte la renume european, pentru a fi ales ! Căci atât de impopular devenise, în toate 
colegiile, în urma concesiei Strusberg, încât numai în acel colţ de ţară se mai afla o mână de oameni cari să-i aprecieze talentele, cu 
toate greşalele sale din trecut. Întrucât priveşte deci esperienţa personală a primului nostru ministru, desigur că valoarea pe care o 
dă colegiului I trebuie să fie foarte mare, desigur ştie ce pavăză puternică
a libertăţii tuturor o formează tocmai acea mână de oameni, acele resturi de rasă încăpăţânată pe cari banul străin nu le-a putut 
desfiinţa încă.
Opune-va odiseea sa personală tendenţelor de reformă ale exilatului amic, primi-va atotputernicia cu picioare de lut care i 
se oferă ? Nu ştim, dar, fiindcă omului [î]i place a spera ceea ce doreşte, ne permitem a crede că rezerva guvernului însemnează că 
el nu voieşte nici reforma electorală, nici electivitatea magistraturii. Deşi din relaţiile prezidentului de consiliu cu vestitul 
descoperitor al melcilor simpatici ştim că sâmburii demagogiei au fost semănaţi din tinereţe încă în creşterea sa politică, ştim pe de 
altă parte că, pe lângă teoremele abstracte de liberalism cari formează urzeala cugetării sale, mai are şi o doză de oportunism care-l 
fereşte de aplicarea pân-în ultimele consecvenţe a sofismelor anarhice.
[28 noiembrie 1882]
 
[„ÎN NUMĂRUL SĂU DIN URMĂ...”]
 
În numărul său din urmă ,,Românul” contestă însemnătatea balanţei comerciale, pentru a se pune de astă dată în acord cu 
opiniile esprimate de d. Costinescu în Cameră, unde d-sa a arătat
 
că balanţa comercială, astfel cum rezultă din statisticele oficiale, nu este un element cu ajutorul căruia s-ar putea judeca despre 
situaţiunea economică a unei ţări.
 
Discuţiunea noastră cu foaia guvernamentală e lesnicioasă. Pe când astăzi ,,espresiunea de balanţă comercială” este pentru 
„Românul” ,,goală şi fără de nici un înţeles”, tot această foaie emitea o opinie absolut contrarie acum doi ani. Deşi azi nu mai e 
„un element  cu ajutorul căruia s-ar putea judeca drept situaţiunea economică  a ţării,  totuşi foaia acestuia d. Costinescu, 
reproducând după „Monitor” statistica importului şi esportului pe 1879, zicea următoarele:
 
Cifrele acestei statistice sunt foarte elocinţi . Ele dovedesc că Balanţa comercială a României e foarte rea şi îngrijitoare...
În cursul anului trecut averea publică a României a jertfit pe altarul progresului străinătăţii enorma sumă de aproape 66 milioane lei.
Oricari ar fi teoriile ce se pot face asupra balanţei comerciale, nimic nu  va putea suprima faptul, dat pe faţă de aceste cifre, că 
producerea noastră nu e îndestulătoare spre a acoperi cheltuielele ce facem, că pe fiecare an capitalul naţional se micşorează în loc de-a 
creşte şi, în  sfârşit, că, mergând tot astfel, vom slăbi din ce în ce, până ce vom ajunge la inaniţiune.
Situaţiunea e grea şi perspectiva ce ne discopere din cele mai îngrozitoare.
 
Precum cititorul vede, limba nepreocupată a ,,Românului” era cu totul alta decât limba preocupată a oratorului care avea a 
combate pe un adversar politic. Pe atunci cifrele erau elocinţi , ele dădeau pe faţă faptul că producerea noastră nu e îndestulătoare, 
că capitalul naţional se micşorează, că mergem spre inaniţiune, iar astăzi ? Astăzi aceleaşi cifre... sunt goale şi fără de nici un 
înţeles.
Astăzi ,,Românul” ne opune autoritatea d-lui Leroy - beaulieu . Între el şi „Timpul” nu stă nici un moment la îndoială.
Ca să venim în ajutor confraţilor, le putem spune că acum doi ani ne puteau opune o autoritate şi mai mare încă, pe însuşi 
Adam Smith, împreună cu toată şcoala anglo - franceză a liberului schimb . Autorităţi de citat în contra teoriei balanţei există de 
mult.
Aşadar poziţia noastră faţă cu ,,Românul” e lesnicioasă: n-avem decât să-i opunem propriile sale cuvinte.
Dar nu de aceasta e vorba, căci de puţin interes e daca, într-o discuţie teoretică, noi sau adversarul ar avea dreptate. Lucrul 
cel important e decăderea economică  a ţării, în special a elementului românesc,  o decădere care ne face a lua apărarea 
,,Românului” de-acum doi ani în contra sa însuşi şi de-a repeta ceea ce am zis în aceste coloane. Balanţa comercială defavorabilă 
dovedeşte, pentru o ţară agricolă, că ea consumă  mai mult decât produce.
Plusul consumaţiunii ei se acoperă prin datorii contractate în străinătate. Puţine înscrisuri se află în ţara noastră; cele mai 
multe titluri ale statului şi ale societăţilor de credit sunt peste hotare, în mâni străine. Am putea zice că proprietarii adevăraţi şi în 
perspectivă ai bunurilor ipotecate din ţară sunt detentorii străini de titluri române.
De ce însă o balanţă nefavorabilă are o însemnătate escepţională pentru o ţară  agricolă ?
Pentru că ţările industriale introduc materii brute, plătite ieften, cărora prin muncă industrială le dau o valoare înzecită, 
încât acelaşi volum, aceeaşi greutate de materie e înzestrată, prin concursul aptitudinilor şi meşteşugului , cu calităţi ce nu le avuse 
înainte şi care-i sporesc utilitatea. Astfel producţiunea ţărilor industriale nu are virtual nici o margine; numai debuşeuri destule de-
ar avea, ar merge evident în infinit. Din contra, producţiunea ţării agricole are margini determinate: pământul nu se poate înmulţi 
din cât este; productivitatea lui nu se poate spori în infinit, produsele în fine au, relativ, o valoare constantă. De 'ndată ce anual se 
cheltuieşte mai mult peste această valoare constantă ţara nu mai află alt mijloc de a-şi acoperi deficitul decât ipotecând însuşi 
capitalul cu care lucrează—pământul.
Pentru noi nu e îndoială că statul agricol, pentru ca să prospereze , are nevoie de-o organizaţie mult mai simplă, mai 
patriarhală , mai puţin costisitoare decât statele industriale că cel dentăi, încărcându-se cu sarcini disproporţionate cu puterea lui de 
producere, ajunge a-şi împinge populaţiile în mizerie, o mizerie atât de acută încât pentru dări publice se vând oameni în piaţă, 
precum se vindeau negrii pe ţărmii Africei.
Dar creditul statului e sus, ni se zice. Să nu se uite cumcă aveţi încă ce vinde. Mai sunt de vândut trupurile de moşii ale 
statului, mai e de vândut dreptul de-a le cumpăra; mai sunt de vândut încă multe din România din câte strămoşii au păstrat.
Şi, daca ne veţi întreba care e împrejurarea ce inspiră străinătăţii încredere în solvabilitatea statului român, vă vom spune 
asemenea care e.
Din ce în ce elementele naţionale sunt substituite prin cele străine; siguranţa că România devine un simplu nume pentru a 
însemna colonii din centrul Europei lângă Dunăre, siguranţa că poporul nostru nu mai e în stare de - a - şi recâştiga vreodată 
pământul patriei sale din mâni străine, pe această siguranţă că viitorul e al lor în această ţară, ei creditează guvernului.
Mai zilele trecute reprodusesem în „Timpul” un articol asupra situaţiei averii fonciare în România, scris fără îndoială de-un 
economist:
 
Oricine cunoaşte starea plugarului român — zice autorul — poate spune că o mare parte din proprietăţile cedate acum optsprece 
ani celor 800000 de foşti clăcaşi sunt vândute într-un mod mai mult sau mai puţin latent... Şi să nu se crează că lucrurile se petrec altfel cu 
proprietarii cei mari. Luaţi de curiozitate o plasă şi cercetaţi cine erau acum 50 de ani proprietarii moşiilor celor mari din acel ocol şi 
comparaţi acele nume cu ale proprietarilor lor de astăzi: veţi găsi că trei pătrimi din ele au trecut în mâinile grecilor, bulgarilor şi la evrei 
deghizaţi. Să nu ni se zică ca toţi vechii proprietari români au fost incapabili, risipitori şi jucători.
 
Ei bine, acesta e modul cu care se plătesc anuităţile şi disproporţia balanţei comerciale, acesta modul în care în genere un 
popor îşi plăteşte diferenţa între consumaţiune şi producţiune: înstrăinarea capitalului naţional. Această vorbă pe care foaia 
guvernamentală a rostit-o acum doi ani ar trebui s-o menţie şi astăzi.
Pentru cel care observă substituţia zilnică a elementelor române prin elemente străine, care vede cum totul ne scapă din 
mână şi că advocaţii şi politicianii noştri sunt cu desăvârşire prinşi de curentul de-a înstrăina prin toate mijloacele ţara lor, pentru 
acela perspectiva unui viitor mai bun pentru poporul românesc nu există. Rămas îndărăt din cauza nestatorniciei istoriei sale, 
trebuind să deprindă a priori şi prin şcoală oarecum ceea ce alte popoare au deprins prin tradiţie şi esperienţă proprie, fără putere 
de a putea rezista în afară, subminat de-o imigraţiune lacomă, numeroasă şi despreţuitoare de ţară, guvernat chiar de elemente 
străine, pentru cari patrie şi naţionalitate sunt nu convingeri ci pretexte de-a parveni, acest popor, cel mai numeros şi cel mai 
inteligent în Orient, e condamnat la o sigură pieire, precum e condamnat la mizerie. Dar se vor mai inventa încă zece, douăzeci de 
ani decoraţii pentru trădători şi pornografi , dar se vor mai improviza demnităţi publice pentru nulităţi şi pentru naturi catilinare, 
dar se vor mai vinde ţărani în piaţă pentru a hrăni pe aceşti oameni, în sine vorbind, istoria românilor se încheie în secolul acesta 
poate pentru totdauna.
[1 decembrie 1882]
 
[„«MORALITATE ÎN ALEGERI...»”]
 
,,Moralitate  în  alegeri,  moralitate  în  administraţiune,  moralitate  în  justiţie  chiar, iată  trebuinţele  imperioase  ale 
momentului: opoziţiunea de toate nuanţele, unită asupra acestui program comun, va fi sigură de triumful ei.”
Cu aceste cuvinte am terminat noi primul Bucureşti al ziarului de la 20 noiembre trecut. Daca ne-am permis a le reproduce 
astăzi cauza este că faptele au venit să ne dea dreptate foarte curând. Demisiunea motivată a d-lui Ion S. Brătianu, fost preşedintele 
al Tribunalului de
Comerţ din Ilfov, demisiune pe care am  publicat - o  în numărul de alaltăieri, ridică cu brutalitate vălul ce acopere planurile 
guvernamentale şi ne pune din nou faţă-n faţă cu vestita ,,influenţă morală” care va face celebru pentru vecie numele actualului şef 
de cabinet.
Negreşit ar fi multe de zis asupra acestei demisiuni, venită tocmai în ora din urmă şi în momentul unei permutări. Lucrul 
este însă fără interes pentru cititori, cari probabil nu se aşteaptă să găsească caractere catoniane printre membrii familiei de la 
putere.
Lăsăm deci la o parte mobilul ce a împins pe tânărul magistrat să-şi dea demisia şi luăm act numai de revelaţiunile sale, 
revelaţiuni cu atâta mai zdrobitoare cu cât ele vin din partea unui membru credincios al partidului şi aliat prin legături de sânge cu 
primul ministru chiar.
Or, ceea ce rezultă în mod netăgăduit prin această petiţie este că guvernul caută, uzând şi abuzând de atotputernicia sa, să 
transforme pe magistraţi în agenţi electorali.
Cunoşteam de mult colosalele preparative ce se fac în vederea viitoarei campanii electorale. După câte ştim, ele vor întrece 
cu mult tot ce ţara a avut ocaziunea să vadă în trecut în asemenea materie. Nu credeam totuşi ca cutezanţa oamenilor de la putere 
să meargă până a dezonora justiţia, făcând-o unealtă de partid şi servindu - se de dânsa în alegeri spre a oprima voinţa şi conştiinţa 
alegătorilor.
Nimeni nu mai trebuie să-şi facă astăzi iluziuni asupra monstruoasei ingerinţe guvernamentale ce se pregăteşte în umbră. 
Câteva alegeri parţiale ce au avut loc de curând au dovedit până la evidenţă că nu mai este nimic de aşteptat de la guvern şi că 
cetăţeanul, spre a-şi putea da votul în libertate, trebuie să conteze numai pe energia lui, legile şi oamenii fiind neputincioşi spre a-l 
apăra în contra presiunii puterii executive. Astfel, bunăoară, prefectul Chiriţopolu , în ajunul unei alegeri de deputat la colegiul IV 
din judeţul ce administrează, a schimbat cu grămada pe toţi învăţătorii de sate bănuiţi că nu simpatizează cu guvernul şi i-a înlocuit 
cu creaturi de al căror devotament este sigur întotdauna.
Pe cât însă sunt de făţişe şi de neruşinate planurile guvernului faţă cu viitoarele alegeri pe atât trebuie să fie de energică şi 
de încordată rezistenţa opoziţiunii. Nu este demn pentru ţară a se lăsa să fie intimidată de o mână de oameni cari şi-au făcut demult 
din patriotism o meserie şi al căror trecut ne spune îndestul vor ce fi capabili să facă în viitor.
Toată lumea este sătulă de domnia acestor paraziţi. Naţiunea voieşte să răsufle un moment, căci grumajii [î]i sunt apăsaţi 
de politica d-lui Brătianu, care o înăbuşeşte . Ea are trebuinţă de repaos spre a-şi reculege puterile şi a reîncepe munca zilnică, 
muncă fără de care popoarele ca şi indivizii nu pot trăi.
Acest repaos, această linişte, de care simte atâta trebuinţă, ea nu o va putea găsi cât timp „dictatorul” şi partizanii săi vor fi 
la putere. Înlăturarea lor, prin urmare, se impune ca o cestiune politică şi socială de prima ordine.
Atât mai rău daca cetăţenii nu vor înţelege acest adevăr !
[2 decembrie 1882]
 
[,,«DE ÎMBUNĂTĂŢIRI RELE...»”]
 
,,De îmbunătăţiri rele cât vrei suntem sătui ”, zicea un scriitor pe la anul 1840; şi, daca vrea cineva să judece acest saţiu de 
îmbunătăţiri din ce în ce mai rele, n-are decât să măsure gradul de nepăsare politică cu care publicul întâmpină vestitele propuneri 
de reformă ale Constituţiei şi legii electorale.
Dar se va da regelui sau Parlamentului dreptul de a declara război ? Dar se va introduce noul titlu în Constituţie ? Dar se 
vor şterge din număr, ca o definitivă recunoaştere a faptului îndeplinit, judeţele ce s-a şters demult din trupul, indivizibil , dragă - 
doamne , al ţării ? Cine mai ia în serios toate acestea, cui i-ar veni în minte să atribuie acestor lucruri importanţa unor acte de stat ?
Zece — douăzeci de ani de luptă parlamentară şi ziaristică se desfăşoară în ţările Apusului când legea fundamentală e să se 
schimbe; la noi pensia reversibilă votată unui patriot merită cu drept cuvânt mai multă atenţie decât o schimbare a Constituţiei.
Cu drept cuvânt zicem. Nu prin vorbe tipărite şi votate de două treimi a Adunării chiar se întemeiază monarhia într-o ţară, 
ci prin spirit monarhic, prin încredere în această formă de stat. Acest spirit nu se face, nu se improvizează; el se naşte din istoria 
naţională, e inerent poporului. Noi însă, după mărturisirea celui mai de căpetenie politician, trăim în realitate sub republică
şi cată să credem ceea ce ne zice d. C. A. Rosetti, căci e un om, ce e drept, străin în România, care însă a văzut multe lucruri şi ştie 
desigur a destinge între monarhie şi republică; distinge cu atât mai bine cu cât elementele politice republicane în ţară sunt tot atât 
de venetice ca şi el.
În realitate, în noaptea în care Carada şi C. A. Rosetti, două venituri orientale, au pus la cale textul Constituţiei actuale, s-a 
ucis principiul monarhic în România, au murit pentru totdeauna Mircea Bătrânul şi Ştefan cel Mare; au murit atât de mult în inima 
tuturor încât un Simulescu poate preface în puşcărie mormântul celui dentăi, cum ar preface şi pe-al celui de al doilea daca acesta 
n-ar avea fericirea de a dormi în pământ străin. Prin acea cartă pusă la cale de doi samsari politici s-au declarat egali samsarii 
popoarelor străine cu poporul ţărilor române.  În acel moment  naţionalitatea română din aceste ţări şi-au lepădat armele, 
recunoscând că pe veci merită a fi esploatată de străini. În decursul întregului nostru trecut, esceptând epoca de tină şi înjosire a 
fanarioţilor, monarhul avea puterea de a-şi apăra poporul. El [î]i ştia nevoile şi greutăţile, nu punea pe umărul românului mai mult 
decât poate purta, distingea bine între ceea ce este drept şi neclintit din această ţară şi-ntre ceea ce e venitic şi suprapus. Matei 
Basarab răscumpăra cu bani din visterie pământuri încăpute pe mâini străine; astăzi trei din patru părţi ale acestor pământuri sunt 
în asemenea mâini. Se înţelege că cu pământul trec drepturile publice, cu acestea Parlamentul, cu Parlamentul puterea.
Astfel doi conspiratori au aplicat cuţitul de disecţie asupra principiului monarhic precum rezulta din istoria noastră şi au 
făcut din el o umbră, luându-i iniţiativa, luându-i orice voinţă, orice gândire, orice acţiune proprie. E indiferent dar titlul când el se 
dă umbrei unei instituţiuni.
Domnul nu mai are dreptul de a pedepsi pe tâlharul pus în funcţie, el n-are dreptul de-a apăra poporul în contra celor ce 
învederat îl exploatează, nici asupra  vânzătorilor  de ţară şi Domnie el nu mai are dreptul spadei. Luându-se puterii supreme 
atributele ei înalte, ele s-au  depus  în mâna Caradalelor; prin chiar legea fundamentală s-au  consfinţit  domnia veneticilor şi a 
parveniţilor — republica C. A. Rosetti.
Să urmărim dar gradele de tranziţie în care domnia acestor elemente se 'ntăreşte şi mai mult, să urmărim cu câte palme 
devine tot mai adânc mormântul poporului nostru în ţara sa proprie.
Ingrată misiune în adevăr, şi cel ce simte zi cu zi cam relele politice se schimbă în rele fizice, cum exploatarea exercitată 
de aceste elemente asupra poporului se preface în morbiditate, sărăcie şi moarte, cum viaţa poporului nostru este preţul cu care se 
plăteşte această pseudocivilizaţie, acela ar fi vrut de mult să 'nchiză ochii, ca să nu mai vază ce se petrece.
Suntem însă condamnaţi de-a asista şi la cel [din] urmă atentat făcut asupra elementelor rămase independente în ţară, la 
modificarea electorală, care, nimicind drepturile politice ale proprietăţii istorice, sfărâmă pavăza din urmă care apăra capul acestui 
popor.
[3 decembrie 1882]
 
[„AVEM SUB OCHI EXPUNEREA OFICIALĂ...”]
 
Avem sub ochi expunerea oficială a situaţiunii judeţelor ţării pe anul 1880. Impresiunea ce ne-a produs citirea acestei 
lucrări făcute de comitetele permanente este din cele mai dureroase. Cine mai păstrează încă iluziunea că guvernul d-lui Brătianu a 
umplut ţara de fericiri n-are decât să-şi arunce privirea asupra acestor expuneri şi va vedea deosebirea enormă ce există în fapt între 
declamaţiunile ziarelor oficioase şi realitatea lucrurilor.
Bilanţul cu care se încheie situaţiunea fiecărui judeţ este mai pretutindeni acelaşi:
În prima linie, descreşterea populaţiunii, descreştere provocată de traiul mizerabil al locuitorilor şi de epidemiile variate ce-
i bântuie periodic;
Scăderea avuţiei publice prin împuţinarea vitelor, cari constituie principala avere a ţăranului român ;
Nesiguranţa proprietăţii şi a averii cetăţenilor prin sporirea numărului făcătorilor de rele
Părăsirea cultului, multe din biserici fiind văduve de servitori
Instrucţiunea publică aflată în cea mai deplorabilă stare, din cauza condiţiunilor cu totul primitive ale localelor de şcoală 
acolo unde se găsesc şi a soartei precarie de care se bucură învăţătorii
Căile de comunicaţiune lăsate în plata lui Dumnezeu. În fine, administraţia comunelor încredinţată pe mâna unor oameni 
netrebnici, corupţi şi venali, a căror singură ţintă este de a se înavuţi pe nedrept din averea administraţilor lor.                   
Iată, în lineamente generale, binefacerile realizate pe socoteala ţării de regimul actual.
Cum vedem, decrepitudinea morală şi intelectuală de care suntem izbiţi merge în paralel cu degenerarea fizică; una 
serveşte de complement celeilalte.
Astfel, tot progresul de care ni se împuiază urechile există numai la suprafaţă; fundul este o adevărată mocirlă . Pe când 
droaia satisfăcuţilor şi a chivernisiţilor zilei se răsfaţă în onori şi se îngraşă din sinecure, masa naţiunii suferă de toate neajunsurile 
fizice şi morale.
Hrana ţăranului este redusă astăzi la cea mai simplă expresiune, pentru că toată munca lui de peste an nu ajunge să 
plătească nenumăratele biruri pe cari stăpânirea părintească a d-lui Ion Brătianu i le-a pus în spinare. Daca [el] reuşeşte a-şi scăpa 
vita din bătătură din gheara teribilului perceptor, vine peste noapte hoţul şi i-o fură şi, oricum ar face, el este obligat să rămâie tot 
sărac.
În asemenea condiţiuni este de toată evidenţa că ţara merge către o adevărată ruină. S-a zis, şi cu drept cuvânt, că ţăranul 
este temelia casei. Ori, slăbindu-se necontenit această temelie, edificiul întreg al statului român poate să se prăvălească. Daca aceia 
cari au în mână soarta şi viitorul ţării nu văd primejdia, atât mai rău pentru ei, — atât mai rău mai cu seamă pentru cetăţenii cari - i 
sufăr încă în fruntea afacerilor publice.
Este un adevăr dureros astăzi că administraţiunea d-lui Brătianu n-are altă preocupaţiune, nu urmăreşte alt scop decât 
mănţinerea sa la putere prin toate mijloacele putincioase, morale şi imorale. Aceasta explică pentru ce, de şase ani, asistăm la 
repeţirea uneia şi aceleiaşi drame, care se numeşte decadenţa fizică şi intelectuală a României. Grija prefectului roşu nu este de a 
sili pe sătean să-şi trimită copiii la şcoală arătându-i foloasele instrucţiunii; nu este de a-l ajuta şi de a-l ocroti în vremuri de nevoie, 
de a-l învăţa principie de igienă casnică, de a-l îndemna să nu lase în părăsire biserica, de a-i inspira idei de patrie şi de solidaritate 
naţională; grija prefectului roşu este ca alegerile să se facă după chipul şi asemănarea guvernului. Aci se mărgineşte tot rolul său: 
încolo lucrurile vor merge cum va da Dumnezeu! Sub domnia acestor falşi patrioţi prefectul nu mai este mentorul şi părintele 
administraţilor săi; el este sicarul puterii centrale, asupritorul lor. Ce-i pasă acestei slugi credincioase, care, lipsită de orice valoare 
proprie, nu însemnează ceva decât prin partidul din care face parte, ce-i pasă lui Chiriţopol, lui Anastasiu şi lui Stătescu, bunăoară, 
daca numărul morţilor din judeţul său întrece pe al născuţilor, daca  epizootia decimează  vitele locuitorilor, daca tâlharii se 
înmulţesc, daca siguranţa publică descreşte şi daca belşugul de odinioară al satelor este înlocuit prin sărăcie lucie ? Nu pentru 
îndreptarea acestor rele a fost numit el prefect; el are o misiune mai înaltă, mai nobilă şi mai demnă de dânsul: aceea de a asigura 
alegerea de deputat a unui Iepurescu, a unui Dimancea, a unui Pătărlăgeanu şi a atâtor alte talente distinse cari onorează partidul 
său. Din momentul ce această grea sarcină este realizată, prefectul îşi freacă mânile cu satisfacţiune, căci rolul său a încetat.
Cât timp, prin urmare, destinele ţării vor fi încredinţate pe mâinile unor astfel de oameni, pentru cari cuvintele de 
patriotism şi de conservaţiune naţională nu sunt decât mijloace întrebuinţate pentru căpătuiala partidului, vom avea să înregistrăm 
cu durere bilanţul de care am vorbit mai sus şi care se traduce prin degenerarea fizică şi intelectuală a naţiunii.
[4 decembrie 1882]
 
[„S-O LOVI...”]
 
S-o lovi nu s-o lovi, iat-o frântă că ţi-am dres-o . Cam aşa, în bobote, ni se răspunde de cătră foile guvernamentale de câte 
ori relevăm lucruri reale şi pozitive, ca şi când le-am vorbi chinezeşte şi nu ne-ar pricepe. Una zicem noi, alta răspund dumnealor.
Să zicem că toate foile sunt pline de mizeriile reale de cari sufere ţara ? Să venim cu statistica, multă - puţină câtă se face 
la noi, pentru a proba că în ţara aceasta, care se numeşte românească, elementul românesc este cel care scade la număr, el e cel 
atins de morbiditate şi moarte, că nici catolici, nici izraeliţi, nici oameni de vro altă lege n-au a înregistra pierderi anuale atât de 
însemnate ca poporul ortodox, adecă cel de limbă română ? Să cităm din nou economişti
vrednici de credinţă cari arată că trei din patru părţi ale proprietăţii rurale au trecut deja în mâna unor străini deghizaţi ? S' arătăm 
cum douăzeci la sută din copiii născuţi sunt nelegitimi , făcuţi în concubinaj ? Să spunem în fine că aproape 30 000 de oameni, 
numai în capitală, sunt trecuţi în recensimentul din urmă între indivizi  fără nici o profesie ?
Nu mai vorbim de Moldova. Stările de lucruri, incuria administrativă din acea jumătate a României — mizeria ţăranului, 
decreşterea populaţiei rurale şi morbiditatea ei, toate acestea îşi bat joc de orice descriere, lasă în urmă puterea oricărei pene.
Şi daca le relevăm acestea, daca arătăm nu ceea ce noi zicem, ci lucruri ce le constată în scrierile lor teoretice chiar membri 
ai partidului: un Aurelian, un Ioan Ghica ş.a., daca afirmăm că e clar ca ziua că, cu toată pretinsa civilizaţie, dăm îndărăt — ce ni 
se răspunde ?
Românii s-au bătut bine la Plevna.
Ba ni se citează pasaje din ,,Timpul”, privitoare la purtarea oştirii noastre ca şi când ar fi având a face una cu alta.
Ei, şi turcii s-au bătut bine la Plevna şi cu toate acestea praful s-alege de Împărăţia turcească.
O satiră din anul 1821 zice:
 
Toate ar fi mers mai bine, daca turcul n-ar fi fost
Vrednic numai la războaie, dar în politică prost.
 
Acelaşi lucru 'l putem spune despre câte se petrec la noi. Politică proprie nu numai că nu s-a făcut vrodată, dar cei mai 
mulţi oameni par a avea o înnăscută incapacitate de-a înţelege importanţa cuvântului. Nu este şi n-a fost nicicând politică 
frământarea bizantină de a parveni, intrigile personale de harem şi serai şi goana după aur a o mână de străini deghizaţi, constituiţi 
în societate de esploatare.
Nici o reformă din câte se propun nu se face din punct de vedere obiectiv, pentru că aşa ar fi bine să se facă, ci pentru că e 
oportun, pentru că un interes de partid o dictează.
Oare politică să se poată numi apucăturile bizantine ale unui I. Brătianu, acestui om care-şi bate joc de toţi bărbaţii din 
ţară, care-i înalţă pentru a-i sfărâma, pentru a-i arunca apoi într-un colţ, ca să le fie silă lor înşile de ei ?
Oare politică să fie a se servi de oameni corupţi, a căror viaţă şi privată şi publică e un adevărat scandal, şi-a face din ei 
sâmburul partidului său ? Politică e din partea acestui om de stat de-a acoperi hoţiile coreligionarilor săi, politică  de - a - şi 
îmbogăţi soitarii prin afaceri scabroase, politică oare de-a da pradă ţara şi instituţiile, viitorul poporului, bunăstarea lui în mâna 
unor elemente inculte şi perverse totodată, de cari sunt pline Adunările ? Politică e de-a decora pe trădători şi de a-i pune în 
evidenţă, când asemenea oameni, chiar folositori să fi fost faptelor sale, cată să rămâie în umbră, pentru a nu răpi poporului întreg 
credinţa în onestitate ?
Şi care-i scopul cu care se nimiceşte moralmente şi fizic poporul nostru, căci statistica ne dă dreptate în toate privirile: se 
nimiceşte.
Daca în fruntea guvernului ar fi o comisie străină am şti scopul: substituirea. Există străini cari nu fac nici un mister din 
aceasta; alt popor pe aceeaşi espresie geografică e parola multora din ei.
Care poate fi scopul d-lui Brătianu îndeosebi ?
D-sa ştie, oricât de puţină istorie să fi învăţat, că liberalismul e dizolvant, cu atât mai dizolvant când, paralel cu el, avem 
zilnic imigraţiunea ? D-sa ştie că, oricât de rău ar fi fost trecutul — retrograd chiar — al ţării noastre, această ţară era înainte de 
toate a românului, ceea ce azi nu mai este ? D-sa ştie că toate elementele c-o ambiţie estravagantă de-a parveni sunt naturalmente 
eterogene şi că a le da vânt, precum le dă, înseamnă a înstrăina ţara ? Le ştie fără îndoială sau, daca nu le ştie, n-are decât să 
privească mutrele dimprejurul său pentru a se convinge pe deplin. Le pasă acestor cumularzi, acestor samsari politici, acestor 
ignoranţi, de ţară, cum ne pasă nouă de China.
Şi când toate acestea sunt învederate, când, mulţumită unei politici vitrege de chiverniseală , în toate punctele se observă 
un regres înspăimântător a elementului român, ce ni se răspunde?
,,Românii s-au bătut bine”. ,,N-aveţi încredere în vitalitatea poporului”, o frază a d-lui Dim. Sturza.
Toate popoarele agricole şi păstoreşti sunt războinice. Dar ce dovedeşte asta ? Dovedeşte poate că, cu toată bravura, al 
nostru nu dă îndărăt ?
Daca politica străină, împreună cu străinii ce ne guvernează, tind la substituirea elementului român prin scursături din toate 
unghiurile lumii, daca nici unul din relele ce bântuie populaţiunile noastre nu merită atenţia aşa numiţilor oameni de stat şi daca la 
toate mizeriile ce relevăm nu primim alt răspuns decât digresiuni asupra gloriei militare [î]i putem asigura pe adversari că — din 
nenorocire — va veni o zi în care nimeni nu va mai putea conta pe un popor sărăcit
şi demoralizat. Istoria îşi are logica ei proprie; nici un neam nu e condamnat de a suporta în veci un regim vitreg, corupt şi 
mincinos, chiar daca acel regim se exercitează de cătră fiii lui proprii, cu atât mai puţin când se exercită de stârpituri orientale. Ne 
temem că aproape e ziua în care simţul conservaţiunii fizice, revoltat de maltratările administrative şi fiscale şi de exploatarea 
escesivă din partea străinilor, va preface poporul nostru într-o unealtă lesne de mânuit în contra a chiar existenţei statului.
[5 decembrie 1882]
 
[„OBSERVĂM CĂ UNIREA...”]
 
Observăm că  unirea  între grupurile opoziţiei  nu-i face  multă  plăcere  ,,Românului”.  Onorabilii  confraţi  găsesc  că 
deosebirile între sinceri - liberali şi sincer - conservatori sunt atât de mari încât nu e cu putinţă a se stabili o programă comună, că 
grupurile sunt una numai în negaţiune , pentru a forma un partid obstrucţionist ş.a.m.d. Când lipseşte ideea răsare numaidecât un 
cuvânt nou care nu prea are înţeles, dar care ţine locul ideii. ,,Obstrucţionişti ” e bine şi felicităm pe confraţi pentru îmbogăţirea 
dicţionarului de porecle. Trăim în ţara poreclelor, ne-am deprins cu toate, încât, precum am suportat titlul de reacţionari, fără a o fi, 
credem că putem suporta fără pagubă şi pe acesta. Unde-a mers mia, meargă şi suta.
Din nou ni se spune bunăoară că dorim întoarcerea stării de lucruri înainte de 1700, că ,,vorbim cu deliciu de un Domn 
român de sânge, înconjurat de-o aristocraţie istorică”, ba ,,Românul” are chiar aerul de-a ne face o imputare din aceasta. Să ne-
nţelegem: nu dorim nici una, nici alta.
Dar de ce n-am aminti cu iubire trecutul ? Fără îndoială vechii Domni cari şi-a întins armele până-n Dunăre şi Nistru, ei, 
,,scut creştinătăţii” precum [î]i numea biserica şi evul mediu, n-au existat pentru a face ruşine generaţiei actuale, şi acea 
aristocraţie, cu independenţa ei de caracter, cu curajul ei, ale cărei privilegii consistau în datorii cătră ţară mai grele decum alţii 
aveau a le purta, asemenea n-ar fi vro pagubă dac' ar exista şi astăzi. Dar de la părerea de rău după veacuri trecute de neatârnare 
până la dorinţa nerealizabilă de-a restabili trecutul e o mare deosebire.
Daca ne place uneori a cita pe unii din Domnii cei vechi nu zicem cu asta că vremea lor se mai poate întoarce.
Nu. Precum lumina unor stele ce s-au stins de mult călătoreşte încă în univers, încât raza ajunge ochiul nostru într-un timp 
în care steaua ce au revărsat-o nu mai există, astfel din zarea trecutului mai ajunge o rază de glorie până la noi, pe când cauza 
acestei străluciri, tăria sufletească, credinţa, abnegaţiunea nu mai sunt. Degeaba pitici moderni ar îmbrăca zalele lor mâncate de 
rugină  daca nu pot umplea sufletele cu smerirea şi credinţa celor vechi.
Ci nu de ei poate fi vorba când discutăm ceea ce se petrece în zilele noastre; nu virtuţile lor de eroi şi de sfinţi pot fi măsura 
virtuţilor confiscate ale ilustraţiunilor actuale. Nu abnegaţiunea, onestitatea vulgară, care e dator s-o aibă orice om de rând, nu 
eroismul, sentimentul celei mai simple datorii, iată ceea ce căutăm în zădar la adversarii politici. Nu restabilirea trecutului; 
stabilirea unei stări de lucruri oneste şi sobre, iată ţinta la care se mărgineşte oricine din noi.
Este sau nu adevărat că prezidentul acestei Adunări a numit-o compusă din oameni vrednici de puşcărie şi carantină ? Este 
sau nu adevărat că nu există, între şefii partidului chiar, nimenea care să crează în onestitatea acestui partid ? Daca n-ar fi decât 
această mărturisire, ea ar fi îndeajuns pentru a face cu neputinţă perpetuarea la guvern a unor asemenea elemente. Stigmatizaţi de 
chiar şefii lor cu epitetul de putregaie şi de oameni corupţi, orice ar pretinde că vor să facă de acu-nainte, la ce ne putem aştepta de 
la ei ? Din coada de câine sită de mătasă nu se face. Corupţia dinlăuntrul partidului, vânătoarea brutală după aur şi influenţă ar fi 
motive îndeajuns pentru ca toţi oamenii de bine, fie chiar deosebiţi în principii, să se unească în contră-le , nu pentru a opune 
reforme la reforme, ci pentru a restabili domnia celei mai vulgare onestităţi , celui mai vulgar spirit de echitate. Nu poate o naţie să 
fie pururea condusă de ne-adevăr şi de corupţiune. Nu i se poate spune zi cu zi ce progrese enorme face, în acelaşi timp în care 
membrii ei sunt scoşi în vânzare ca vitele la târg. Nu se poate vorbi de sporirea avuţiei
publice în acelaşi timp în care populaţiunea decreşte pe-un pământ roditor şi înzestrat cu toate de natură. Nu se poate vorbi de 
progresul luminii când nici trei la sută nu ştiu citi şi scrie.
Când toate concurg pentru a dovedi că domnia ignoranţei şi cupidităţii privilegiate e cu neputinţă în România şi că ceea ce 
se cere înainte de toate e un guvern onest, ni se spune că unii din opoziţie sunt prea liberali, alţii prea reacţionari şi că o unire între 
ei nu e cu putinţă. Noi credem însă că sunt o sumă de lucruri cari n-au a face cu subtilităţile teoretice ale deosebirii între principii 
liberale şi conservatoare. Asemenea deosebiri nu mai pot exista între partide de vreme de principiile supreme nici nu sunt în 
discuţie. Nu e în discuţie alegerea între monarhie şi republică, nu drepturile sau datoriile cetăţenilor, nu Constituţia; o luptă pentru 
religia politică nu mai e la loc şi cu cale de vreme ce problemele ei sunt rezolvate prin legile actuale, prin Constituţia actuală. Toată 
discuţia asupra unor lucruri ce nici nu sunt în cestiune, nici formează pentru cineva obiectul vreunei controverse e stearpă, fără 
soluţiune practică, şi, după cât ştim, nu preocupă pe nimeni şi nu de ea e vorba.
Ceea ce simţim cu toţii însă sunt relele reale cari bântuie ţara, rele cari nici au a face măcar cu principiile conservatoare sau 
cu cele liberale şi pentru a căror înlăturare nu se cere dialectică şi oratorie, ci muncă, echitate şi adevăr.
Mizeria materială şi morală a populaţiunilor, destrăbălarea administraţiei, risipa banului public, cumulul,  păsuirile  , 
corupţia electorală, toate acestea n-au a face, la dreptul vorbind, cu cutari sau cutari principii de guvernământ. Oricare ar fi 
guvernul şi oricare vederile sale supreme, corupţia şi malonestitatea trebuie să lipsească din viaţa publică; oricare ar fi, pe de altă 
parte, religia politică a unui guvern, ea nu-i dă drept de-a se servi de nulităţi venale, de naturi catilinare, de oameni de nimic pentru 
a guverna. Chiar numai tendenţa, clar formulată, ca statul să fie guvernat de oameni de cea mai elementară probitate şi să 'nceteze 
de-a fi mărul de ceartă între cavaleri de industrie şi de facem-treburi, cuprinde un întreg program faţă cu aceia cari nu cred în nimic 
şi pentru cari principiile politice n-au fost decât pretexte de-a parveni şi de-a se îmbogăţi.
[9 decembrie 1882]
 
[„ÎN SFÂRŞIT SENATUL...”]
 
În sfârşit Senatul a scuturat amorţeala  în care zăcea de atâţia ani sub influenţa sirenei Brătianu. Un curent  galvanic  a 
străbătut membrele îmbătrânite ale acestui corp şi, pentru prima oară, ne-a fost dat să-l vedem răspunzând cu demnitate şi bărbăţie 
la presiunile cutezătoare ale puterii centrale.
Oricât s-ar masca faptul de cei interesaţi, este netăgăduit că votul de la 7 decembre, care trimite în judecata Înaltei Curţi de 
Casaţiune şi de Justiţie pe generalul Slăniceanu, constituie o înfrângere umilitoare a ,,dictatorului”. Opiniunea publică nu s-a 
înşelat un singur moment asupra importanţei politice a acestei şedinţe şi toată lumea este de acord spre a recunoaşte că ceea CE un 
cap de cabinet, respectuos către reprezentaţiunea naţională, ar trebui să facă în asemeni împrejurări ar fi să-şi depuie demisiunea în 
mâinele M. S. Regelui.
Că d. Brătianu nu va urma această linie de conduită, singură demnă, singură admisibilă pentru un ministru constituţional 
care se respectă, aceasta o ştim mai dinainte. Acest ministru n-a iubit niciodată situaţiunile limpezi şi onorabile; caracterul său 
respinge orice rezoluţiune virilă . Om de tenebre şi de politică bizantină, el va căuta să escamoteze acest vot care-l loveşte cu 
brutalitate în faţă şi, prin influenţa atotputernică, dizolvantă, fatală, de care dispune, va sili pe venerabilele momâi din palatul 
Academiei să revie asupra neaşteptatei lor hotărâri. Aceasta nu va fi nici cea dintâi, nici cea din urmă încercare a sa.
Nu dară de consecinţele ce va avea acest vot, cu privire la tristul erou al zilei, ne interesăm astăzi, ci de veleităţile de 
independenţă faţă cu ,,Vizirul” ce s-au manifestat deodată în sânul maturului corp.
Nu mai era un mister pentru nimeni că d. Brătianu luase sub înalta sa protecţiune pe ministrul de război acuzat că a fost 
mituit de ovrei ca cel mai de rând membru al partidului roşu. Faptul era de o gravitate fără seamăn şi cel mai elementar bun simţ 
impunea în mod imperios atât protectorului cât şi protegiatului să ceară ca lumina să se facă degrabă, pentru onoarea armatei care 
avusese pe acel militar în fruntea ei, pentru onoarea ţărei care-i încredinţase un post atât de înalt. Din nenorocire, păcatul era vădit, 
pipăit, indiscutabil şi d. Brătianu
n-a putut găsi alt argument spre justificarea protegiatului său decât să strige senatorilor: — Şi eu am făcut tot aşa ! Atât de mult era 
convins  primul ministru  de devotamentul, de supunerea, de platitudinea acelora la cari se adresa, atât de mult despreţuia el 
opiniunea publică, înaintea căreia făcea atâtea temenele ipocrite odinioară, încât căpătase convicţiunea că este destul să afirme 
solidaritatea sa cu  tripotagiurile  ovreieşti ale actualului reprezentant al  Râmnicului  Sărat spre a-l scăpa curat ca argintul din 
încurcătura în care-l aruncase teribilul d. Grădişteanu.
Ştim cu toţii scandalul ce a urmat acestei incalificabile intervenţiuni , scandal fără precedent în istoria politică a oricării ţări 
constituţionale. Nu numai ministrul abuziv sau taxat astfel n-a fost trimis înaintea supremei instanţe judecătoreşti a ţărei, după cum 
cerea legea şi morala publică, după cum a reclamat-o el însuşi, dară încă a fost numit şef al statului - maior al armatei, pe care 
raportul d-lui Grădişteanu afirma că a dezonorat-o , şi, acum în urmă, ca încoronare a operii, numit — căci nu este cu putinţă a se 
zice că a fost ales — numit senator !
Desfiderea aruncată opiniunii publice nu putea fi mai pe faţă, nici voinţa Coroanei siluită cu mai mare cutezanţă. Trebuia 
în adevăr la cârma statului un ministru autoritar şi fără sfială de legi şi de oameni ca d. Brătianu pentru ca să asistăm la 
desfăşurarea unui atare cinism guvernamental.
Astfel, graţie presiunii sale neobosite , ceea ce se anunţase la început ca o dramă, destul de tristă, căci era vorba de onoarea 
unui ofiţer superior român, era aproape să se termine ca o mizerabilă farsă, în care generalul Slăniceanu şi protectorul său făceau le 
pied de nez Senatului întreg. Femeia frumoasă se termina în coadă de peşte...
Din norocire, înscenarea farsei a lăsat mult de dorit; lucrurile au fost ticluite aşa de transparent încât şi cei mai credincioşi 
au stat la îndoială în faţa ruşinei ce li se cerea să sancţioneze. De aceea, când nevinovatul d. Orleanu şi-a citit raportul, făcut în 
numele  faimoasei  comisiuni de ,,informaţiune”, prin care fostul ministru de război era spălat de toate păcatele comise şi se 
conchide că nu e necesitate de trimitere înaintea Curţii de Casaţiune, murmure destul de expresive s-au ivit printre senatori. Palidul 
ministru de justiţie abia a avut curajul să răspundă discursului virulent al prinţului Dimitrie Ghika, care a sfârşit prin a înţelege în 
cele din urmă că ceea ce pretindea guvernul însemna pur şi simplu sinuciderea morală a Senatului.
Rolul decisiv însă în această afacere a fost rezervat generalului Florescu care, cu un tact superior, cu o sobrietate de cuvinte 
exemplară , a arătat colegilor săi câte pericole pot decurge pentru prerogativele şi demnitatea Senatului din imixtitunea continuă şi 
făţişă a guvernului în voturile sale.
Numirea d-lui Slăniceanu ca şef al statului - major al armatei în condiţiuni atât de anormale , când un vot de blam al 
Senatului stă suspendat d-asupra capului său, acuzându-l de concusiune şi de tripotagiuri , — această numire este o adevărată 
crimă din partea guvernului, căci şeful statului - major nu este destul să fie inteligent şi capabil în lucrările sale, el trebuie să fie 
cinstit şi, până la proba contrarie, cinstea d-lui Slăniceanu este bănuită .
Se ştie cari au fost consecinţele acestui discurs: cu o majoritate de 20 voturi în contra a 8, Senatul a decis trimiterea 
fostului ministru în judecata Curţii de Casaţie, numind în acelaş timp şi comisiunea de acuzare.
Ce va face această comisiune, compusă din elemente atât de disparate, ne este cu greu să o spunem. Oricare va fi rezultatul 
final al cestiunii Slăniceanu, un lucru rămâne de aci înainte câştigat pentru toată lumea: votul de blam ce a izbit deopotrivă atât pe 
fostul cât şi pe actualul ministru de război.
[11 decembrie 1882]
 
[„DIN CAPUL LOCULUI AM OBSERVAT...”]
 
Din capul locului am observat că rău şi fără cale Creditul Funciar Rural se adresează la tribunal în procesul ce-l intentează 
d-lui Alex. Ciurcu. Distingerea care se face între acţiune publică şi acţiune privată ni se pare o subtilitate arbitrară în materie de 
presă, cu atât mai arbitrară în chiar cazul de faţă. Activitatea Creditului nu este o activitate privată. Concesionată de stat, având 
privilegiile ei, prin urmare drepturi escepţionale, stând în legătură cu toată lumea capitaliştilor precum şi cu toată lumea 
proprietarilor, având o activitate publică şi o răspundere
publică, se prea poate întâmpla ca gestiunea Societăţii să fie supusă unei critice aspre, mai mult — se poate zice, fiindcă suntem la 
noi în ţară — că se fură.
Ei, şi nu s-o fi furând la noi în ţară !
Când vedem atâţia oameni cari din nimic au ajuns milionari, fără a înfiinţa fabrici, fără a face agricultură, şi când ştim că 
pentru majoritatea oamenilor banul se datoreşte muncii, la ce să atribuim aceste îmbogăţiri ca din senin ? Dar vom numi-o agiotaj, 
dar păsuială, dar favoare guvernamentală, destul că sume de aur se duc în mâni cari n-au oferit societăţii un echivalent de servicii 
pentru ele şi poate ca juridic lucrul să fie îngăduit sau să poată scăpa printre picături; moralmente şi economic vorbind e o 
spoliaţie. Spoliaţie sistematică, de sus până jos. O pensie reversibilă de ex. care se plăteşte unui om ce nu şi-a petrecut timpul în 
serviciul statului, ci urmărindu-şi ambiţiile sale personale, e după a noastră părere o spoliaţie a tezaurului.  Da-ne-va d. C. A. 
Rosetti în judecata tribunalului că nu poate mânca şi el o pâine de răul nostru ?
Nu credem.
Dar, pentru a ne întoarce la cazul nostru, orice delict, fie de natură privată, fie de natură publică, care se consumă şi se 
comite prin presă nu poate veni decât înaintea Curţii cu Juraţi. Cuvântul tipărit, iată termenul de căpetenie. Cuvântul tipărit se 
judecă de Curtea cu Juraţi. D. Ciurcu a afirmat ceva prin cuvânt tipărit. D. Ciurcu vine înaintea juraţilor. Daca juraţii vor judeca că 
afirmarea d-sale tipărită e o calomnie, că această aserţiune calomnioasă au adus pagubă Creditului, cestiunea acelor pagube poate 
fi urmărită mai departe, pân-atunci însă nu.
Nu vorbim aci ca amici ai libertăţii presei. Se poate că noi înşine am dori să vedem respectate multe lucruri; am voi să 
vedem respectate credinţele religioase şi tradiţiile naţionale, am voi poate să vedem neatinse bunurile ideale ale poporului şi ale 
istoriei noastre, dar n-o putem face. Vorbim aci de textul pozitiv al legii fundamentale, care nu permite nici o urmărire a presei 
decât înaintea juraţilor. La conştiinţa publică se adresează tiparul, conştiinţa publică să-l judece.
Poate cineva să nu fie mulţumit cu libertatea absolută a presei. Indiferent. Pe cât timp Constituţia subzistă şi trimite orice 
enunţare a presei, de orice natură ar fi, înaintea juraţilor, acolo trebuie să şi meargă. Cine nu e mulţumit se va plânge de 
Constituţie, va cere modificarea ei; dar, pân' a nu se modifica, tribunalele nu devin competente de-a judeca nici ceea ce se petrece , 
nici ceea ce nu se petrece în presă.
Şi s-au petrecut multe în presa din ţară. Ziare scrise în limbi străine sau şi de străini au insultat adesea poporul şi istoria 
noastră. Mai mult. Era destul să sosească în mijlocul nostru vrun om dintr-o bună familie română pentru ca o pană ocultă să-l 
denigreze în ochii publicului, nu pentru altceva decât pentru singura cauză ca e român şi că familia lui a fost domnească în 
România. Denigrări de cea mai înjosită speţie, a căror sorginte era cu toate astea foarte sus, al căror instrument era vrun erou de 
tristă figură. Ei, pe tribunalul secţia cutare nici nu l-a durut capul de asta, pentru că n-avea dreptul să se ocupe. Curtea cu Juraţi ar 
fi trebuit să judece şi la dânsa nu s-a adresat nimenea. Sunt cestiuni acestea cari se ţin de conştiinţa chiar a poporului românesc şi 
când această conştiinţă suportă injuriile ce se aduc oamenilor de frunte ai naţiei aceştia sunt destul de generoşi pentru a nu apela la 
ea, pentru că ruşinea naţională ar fi ruşinea lor. Libertatea presei poate fi un rău, dar e înscrisă în Constituţie; nici o excepţie, nici o 
tâlcuire într-altfel a Constituţiei nu se încape.
Singura pedeapsă care s-a aplicat regulat celora cari au abuzat de această libertate, celora ce-au insultat Coroana şi familia 
regală de ex., a fost câte-un Bene merenti aplicat pe piept.
Daca Creditul Funciar Rural se crede calomniat,  calea la Curtea cu Juraţi [î]i e deschisă,  cealaltă  cale însă, mai 
recomandabilă , e de a solicita pentru jurnalistul de care se crede atins una din acele plăci de metal cu care s-au decorat Orăşanu şi 
semenii lui.
[12 decembrie 1882]
 
DEZMINŢIRE
 
Unele ziare par a-şi fi făcut o plăcere din a comunica fel de fel de ştiri eronate asupra ,,Timpului”. O asemenea ştire, într-o 
formă neobicinuită şi puţin colegială, o găsim trecută în ,,România liberă” de azi. N-avem decât a repeta declararea categorică 
făcută în atâtea rânduri că nici este, nici a fost vrodată vorba de încetarea ,,Timpului” şi că toate amănuntele date în această privire 
de ,,R[omânia liberă]” sunt inexacte.
[12 decembrie 1882]
ROŞII DIN PARIS
 
Următoarele rânduri le reproducem dintr-o foaie străină şi anume „Wiener Allgemeine Zeitung”:
 
Consiliul radical roşu din Paris face adeseori demonstraţiuni politice, dar cată să-i dăm oarecare dreptate dacă discută din când în 
când cestiunea prefecturei poliţiei, căci în privinţa aceasta Parisul se află într-o stare excepţională, ce nu întâlnim nici într-o ţară 
europeană, afară doară în Turcia şi Rusia. Poliţia prefecturei e un stat în stat, ba şi mai mult. La 12 aprilie 1881 preşedintele actual a  
Camerei a zis în şedinţă publică despre prefectul poliţiei: ,,Acest funcţionar poate, după plac, a se substitui şefului său ierarhic 
(ministrului de interne) şi chiar autorităţii guvernului”. Albert Gigot , ca prefect, a dat o circulară în care a recunoscut expres că 
,,poliţia poate numai cu multă greutate să observe dispoziţiunile legei (!) privitoare la apărarea libertăţei personale”. Un alt prefect de 
poliţie de mai nainte mărturiseşte că, ,,deşi însuşi este legist , totuşi în cele din urmă s-a deprins de a nu-i mai păsa de legalitate”. 
Poliţia prefecturei e suverană, împiedecând şi mersul justiţiei chiar în cazuri importante criminale. Astfel s-a întâmplat că scandaluri 
publice ce preocupau tot oraşul, n-au ajuns înaintea tribunalului. Nici chiar prefecţii cunoscuţi ca republicani n-au permis măcar un 
control oficios asupra faptelor lor. Din aceste cauze consiliul comunal adeseori a voit să refuze cele 23 milioane pentru întreţinerea 
prefecturei poliţiei, cerând desfiinţarea sau reorganizarea poliţiei. Câte cheltuieli nu se fac aci despre cari nu se dă nici o socoteală, căci 
nici nu pot fi justificate ? Să ne aducem aminte de prefectul de poliţie Leon Renault ; de procesul Cissey - yung şi de tot spionajul de 
atunci, plătit în timp de mai mulţi ani şi aceasta numai pentru nişte intrigi nedemne şi infame...”
[12 decembrie 1882]
 
[„PE CÂND LA NOI...”]
 
Pe când la noi în ţară atenţia publică e  absorbită  de fenomenele de corupţie şi de cădere, ce le prezintă un partid în 
disoluţiune, ale cărui miasme se răspândesc, umplând spiritele cele mai bune de slăbiciune şi de îndoială, în afară de marginile ţării 
noastre se pregătesc lucruri proprii a da o altă faţă Europei.
Deşi, până mai ieri, se ştia de toată lumea că relaţiile dintre Germania şi Austro-Ungaria sunt bune, că, în aproape toate 
cestiunile esterioare, aceste puteri merg mână 'n mână, totuşi nimeni nu cunoştea mai de aproape natura acestor relaţii, nu ştia daca 
ele consistă într-un consimţimânt de mai nainte stabilit asupra tuturor cestiunilor ce s-ar putea ivi în urma Tractatului de la Berlin 
sau daca ele mergeau mai departe, constituind o alianţă adevărată, fixată prin documente autentice.
Ocolul pe care d. de Giers, ministrul de esterne al Rusiei, l-a dat — în afaceri de familie — Curţilor Europei au dat însă 
ocazie la o sumă de descoperiri cari au început a nelinişti spiritul public şi a dovedi că situaţia politică e plină de furtună şi de 
pericole.
Imediat în urma plecării sale din Germania, unde fusese foarte bine primit şi avuse o întrevorbire cu principele de Bismark, 
o foaie acreditată , ale cărei inspiraţiuni se datoresc oficiului de esterne, a afirmat că înţelegerea între Austria şi Germania nu este 
numai un fel de acord în privirea intereselor comune, ci e stabilită în scris prin act autentic.
Austria n-a prea fost mulţumită cu enunţarea aceasta publicistică, căci, când un lucru se întâmplă în taină şi e menit a 
rămânea tăinuit, descoperirea nu poate fi decât neplăcută, mai ales când ea e de natură a da loc la esplicaţiuni între două puteri de o 
potrivă şi rivale cum e Austria şi Rusia. Cu toate acestea, în momentul întâi ştirea aceasta era de natură a linişti lumea financiară şi 
politică. Oricât de puternic ar fi imperiul de la nord, nu poate risca un război în contra celor două mari puteri ale Centrului Europei. 
În contra uneia din ele chiar succesele ar fi neînsemnate şi pierderile mari; în contra amândurora Rusia ar rămânea învinsă.
Dar numaidecât se ivi o altă ştire care slăbi în mod considerabil efectele celei dentâi . „Gazeta de Colonia” comunică 
condiţia de căpetenie pe care se întemeiază alianţa austro-germană. Nu în orice caz era valabilă şi obligatorie pentru amândouă 
părţile. Numai atunci când una din aceste două puteri ar fi atacată din două părţi, cealaltă e obligată a-i veni în ajutor. Daca atacul 
s-ar întâmpla numai dintr-o singură parte, cealaltă aliată e liberă în acţiunea ei şi poate decide orice crede că ar fi practic pentru 
dânsa. Cheia acestei convenţiuni pare a fi următoarea: după încheierea Tractatului de Berlin, Germania a prevăzut posibilitatea 
unei alianţe ruso - franceze , pe când Austria, care, prin ocupaţiunea Bosniei şi Herţegovinei, iritase în grad mare
susceptibilitatea Rusiei, putea să presupuie că această din urmă va apela şi la Italia. În decursul politicei sale de unitate, Italia a 
cam perindat alianţele; ea a câştigat Lombardia prin alianţă franceză, Veneţia prin cea germană; se putea deci presupune că, pentru 
a câştiga Triestul şi Trentinul , nu va fi surdă la propunerile Rusiei.
Cum însă ar ieşi alianţa austro-germană, calculată cazuistic pe aceste eventualităţi de mai nainte determinate, daca 
Germania n-ar avea a face decât cu Franţa şi nu cu Rusia, daca Austria n-ar avea în contră-i decât Rusia şi nu Italia ? Aceasta a fost 
întrebarea gravă ce s-a născut în urma descoperirii de mai sus şi care a imprimat înţelegerii un caracter şi mai problematic. Abia se 
pusese în avanscenă aceste amănunte asupra înţelegerei austro-germane şi se născuse siguranţa că în ea nu mai e loc pentru un al 
treilea, când ni se dete un nou signalment al ei: nu este încheiată decât pe cinci ani; s-a stabilit la 1879 şi espiră în octomvrie 1884.
Toate aceste descoperiri la un loc au făcut a se presupune că evenimentele la cari ele se referă se apropie, o presupunere 
întărită încă prin înarmările Rusiei, prin crearea de nouă drumuri de fier strategice spre marginea Poloniei, prin întărirea graniţelor 
ei. În fine, zilele din urmă secretarul cel mai intim al princepelui de Bismarck, fiul său, contele Herbert, a sosit la Viena cu depeşi 
pentru ambasadă şi pentru contele Kalnoky. Acest din urmă eveniment caracterizează pe deplin gravitatea situaţiunii. Va fi avut a 
aduce admoniţiuni Austriei de-a nu se încrede în asigurările de pace ale Rusiei şi de a se pregăti repede în vederea unui apropiat 
război ? Acesta se presupune c-ar fi cuprinsul misiunii sale, căci acelaşi sfat l-au repetat foile germane la adresa Italiei, căreia i-au 
făcut grave imputări pentru că n-a creat căi ferate strategice şi nu e îndestul de preparată pentru ofensivă când ar veni momentul de 
a-şi ţinea cuvântul cu care a intrat în alianţa austro-germană.
E curios ca în preziua unor evenimente, ale căror urmări sunt aproape incalculabile, cei ce ne guvernează să nu aibă alte 
griji decât de-a semăna dezbinarea şi neliniştea prin propuneri de reformă constituţională. Oamenii aceştia, care-n fiece zi 
inventează un nou teren pentru aplicarea maniei lor de înnoire şi prefacere , par a voi să ameţească ţara, s-o preocupe atât de mult 
cu luptele dinlăuntru încât, în cazul unor complicaţiuni esterioare, să nu ştie unde-i e capul.
N-ar fi oare bine ca primul ministru , în loc de-a se preocupa de prefacerea colegiilor şi de electivitatea magistraturii, să 
aibă ochii aţintiţi asupra celor ce se petrec în afară şi să recomande amicilor săi politici nu numai cumpăt, dar chiar o renunţare 
momentană la planurile lor de reforme demagogice ?
[15 decembrie 1882]
 
[„ÎN FINE PRECEDENTUL...”]
 
În fine precedentul e creat.
Tribunalul de Ilfov secţia I s-a pronunţat asupra cestiunii  competenţei  în procesul Ciurcu. Prezidentul d.  Costescu  şi 
judecătorul d. Carp au respins declinarea de competenţă şi a ordonat examenul de fond; singur d. A. Eustatiu a fost, din contra, de 
părere a se admite escepţiunea de incompetenţă .
Ştim că românii au libertatea de a gândi, a vorbi, a scrie, a tipări orice doresc; libertate garantată prin Constituţie. Pentru 
ceea ce gândim şi credem, pentru ceea ce zicem nu ne - aşteaptă rugul inchiziţiei , pentru ceea ce tipărim nu ne - aşteaptă revocare 
cu de-a sila, cum i s-a impus lui Galilei.
Se poate oare pretinde că o aserţiune tipărită cauzează cuiva o pagubă materială legitimă ?
Daca aserţiunea e adevărată, adevărul n-are, nu poate avea pedeapsă, nici poate cu drept cuvânt să păgubească pe cineva. 
Când o aserţiune adevărată aduce cuiva pagubă, acela merită s-o aibă, activitatea aceluia e atunci desigur nelegitimă, reprobată fie 
de legile pozitive, fie de morală, şi nu vedem cum un adevăr, de orice fel ar fi şi orice materie ar privi, poate fi întâmpinat de cereri 
de despăgubire sau de pedeapsă.
Dar aserţiunea e calomnioasă ? Atunci cel atins poate cere despăgubire. Ceea ce susţinem însă este că, în materie de presă, 
nu are tribunalul dreptul de-a caracteriza o aserţiune, nu are dreptul de a cerceta daca ea este adevărată, deci exemptă de penalitate 
sau calomnioasă, deci meritând penalitate şi dând loc la despăgubiri.
Acţiunea penală e aci cea de căpetenie; de la hotărârea ei atârnă  accesoriul  despăgubirii. Până a nu se decide daca 
aserţiunea este sau nu o calomnie, până a nu se caracteriza ca atare, nu poate fi vorba de accesoriu , pentru că, pe cât timp o 
sentenţă nu s-a dat — şi numai juraţii
o pot da — există  prezumpţiunea  că aserţiunea  încriminată  e adevărată. Adevărul neavând pedeapsă, nu poate cauza daune 
legitime.
Nu ni se vorbească de cazuri analoge, de crime ce se judecă de juraţi şi cari dau loc la cereri de despăgubire înaintea 
tribunalului. Acele crime sunt fapte constante sau constatate. O aserţiune însă, pentru a deveni calomnioasă, trebuie declarată ca 
atare de către cel ce se cuvine şi aceasta nu se poate face decât adresând juraţilor întrebarea dacă aserţiunea merită sau nu numele 
de calomnie. Tribunalul nu poate prejudeca. Precum nu poate declara de criminal pe cel ce n-a fost încă judecat de juraţi, tot astfel 
nu poate numi calomnioasă o aserţiune care n-a fost numită astfel prin o sentenţă a juraţilor.
Precum pentru prevenit, înainte de-a fi condamnat, există prezumpţiunea că e nevinovat, tot astfel pentru orice aserţiune 
tipărită există presupunerea că e adevărată, deci nevinovată, înainte de-a se statua contrariul de judecătorii ei fireşti.
Tribunalul ar fi competent numai într-un caz şi acesta este: ca o aserţiune adevărată să poată cauza o pagubă legitimă 
cuiva şi să poată trage după sine o cerere de despăgubire, asemenea legitimă. Dar aceasta e inimaginabil. Căci dacă aserţiunea e 
adevărată, paguba nu poate fi legitimă şi nici cererea de despăgubire; daca nu-i adevărată, e o calomnie, dar caracterul de calomnie 
nu i-l pot atribui decât juraţii.
Insistăm atât de mult asupra acestui punt pentru că precedentul poate avea urmări incalculabile. Orice aserţiune, orice 
apreciaţie scrisă sau tipărită poate cauza pagube cuiva. Dar un zugrav nu are talent, îşi espune tablourile ş-o constatăm aceasta prin 
critică tipărită ? Proces de despăgubire. Nu-şi poate desface tablourile; l-am discreditat. Dar o cântăreaţă n-are glas şi o arătăm 
aceasta ? Proces de despăgubire; nu se poate angaja; am discreditat-o. Dar o bancă angajează banii clienţilor ei în afaceri 
problematice ori hazardate; o descoperim ? Despăgubire, căci nu mai poate face treburi. Şi aşa in infinitum. Ca să arătăm ce puţin 
temeinică e o asemenea interpretare, vom cita un caz anecdotic din Grecia. Un cleft care pretindea a fi comis acte eroice în războiul 
Independenţei a cerut pensie de la Cameră. Camera ar fi fost dispusă de-a i-o vota daca o gazetă nu s-ar fi ridicat contra. L-a 
discreditat. Acesta a adresat tribunalului o cerere de despăgubire. Daca gazetarul nu scria, pensia era să se voteze; prin aserţiunea 
însă că n-o merită cleftul a fost păgubit. Nu ştim ce va fi decis tribunalul; ştim însă că cleftul i-a tras gazetarului o bătaie. Precum 
se vede cazul e tragic.
Nu trebuie să uităm înainte de toate că regimul libertăţii presei este o derogare de la dreptul comun. Presa poate comite tot 
soiul de delicte cari, daca nu s-ar fi făptuit pe hârtie şi prin tipar, ar fi de competenţa tribunalelor ordinare. Calomnie şi injurie prin 
viu grai se judecă de tribunal; calomnie şi injurie prin presă — de juraţi. Pagubele ce rezultă din delicte ordinare se judecă de 
tribunalele ordinare; pagubele de pe urma delictelor de presă — de juraţi. Constituţia franceză, care prescrie anume aceasta, nu e 
decât consecuentă cu sine însăşi; ea trage numai în scris o concluzie care se 'nţelege de sine şi care rezultă în mod firesc din chiar 
principiul libertăţii presei.
Daca Constituţia noastră nu se esprimă tot astfel nu trebuie să uităm că nu intenţia legiuitorului nostru a fost de a sustrage 
presa de sub judecătorii ei naturali, ci că, deprinşi a copia cum suntem, am copiat textul belgian. Textul l-am copiat; controversa 
eventuală, intenţiile eventuale, mai mult sau mai puţin probabile, ale legiuitorului belgian nici n-au trecut prin mintea legiuitorului 
nostru, precum n-a gândit în acel moment la opinia respectivă a împăratului Chinei .
Repetăm încă o dată: nu vorbim aci ca amici ai libertăţii absolute de presă. Sunt poate lucruri pe cari noi înşine am voi să 
le vedem respectate şi a căror cruntă batjocorire , cu părere de rău, am văzut-o recompensată cu Bene-merenti. Nu amici ai presei; 
dar datori suntem a menţine înţelesul pe care Constituţia 'l are. Dar ne convine această libertate, dar nu ne convine — nu aceasta e 
în cestiune. Pe cât timp Constituţiunea zice aşa şi nu altfel, pe cât timp judecata asupra cuvântului tipărit în anume condiţii aparţine 
juraţilor nu putem admite nici din cauză de oportunitate, nici prin esplicaţiuni subtile competenţa altor judecători.
Dar — se zice — presa noastră abuzează; ea nu se mulţumeşte numai cu combaterea personalităţii publice, atinge viaţa 
privată a oamenilor. O, n-o face în măsura în care s-ar cuveni.
Într-o societate onestă, viaţa oamenilor, în genere, trebuie să fie astfel încât casa lor să poată fi de sticlă. Când s-ar şti din 
ce cuiburi de pupăză iese multe din ilustraţiunile politice, ele n-ar mai fi ilustraţiuni. Licenţa presei, orice s-ar zice, nu e decât 
urmarea firească a licenţei de moravuri publice şi private. Într-o ţară în care trădarea se decorează, afacerile Warszawsky se bucură 
de impunitate, reputaţia de-a fi vicios şi desfrânat nu închide cuiva nici o uşă, la orice palat ar fi, presa nu poate fi decât cum este. 
A-i închide gura prin asemenea măsuri ar fi numai a înainta ipocrizia, a arunca un văl de ochii lumii asupra putrejunii sociale.
E prea adevărat că am văzut şi nume oneste târâte în noroi pe când desfrâul trecea cu ochi bisericoşi, mascând sub aparenţe 
ipocrite mlaştina inimei. Dar aceasta s-a întâmplat mai
rar şi, daca s-a întâmplat, o mărturisim, oamenii oneşti din această ţară au un defect fundamental, apatia, care se răzbună asupra 
lor.
Demult oamenii de bine ar fi trebuit să formeze o ligă de regenerare naţională, demult ar fi trebuit să se opuie licenţei în 
toate: fie aceea în familie,  fie 'n  biserică,  fie 'n  societate,  fie 'n  presă. Dar, cu o nepăsare care adeseori se numeşte lipsă de 
prejudiţii, ei au îngăduit ca fundamentele morale ale vieţii noastre, ca bunurile ideale ale poporului lor să fie surpate şi măcinate de 
demagogie şi nu e decât firesc ca, în urma caosului intelectual, în urma  surpărei  oricărei autorităţi de origine umană sau 
dumnezeească , să urmeze caosul de moravuri, desfrâul, cinismul. Naturile oneste sufăr şi ele, dar nu sufăr prin ceea ce fac, ci prin 
ceea ce-a omis a face.
[17 decembrie 1882]
 
[„PE CÂND CONSTATĂM CU TOŢII...”]
 
Pe când constatăm cu toţii apatia ce-o întâmpină proiectele de reformă ale d-lui C.A. Rosetti, apatie justificată prin sila pe 
care-o produce în spirite reversibilul ce le propune şi cavalerii de industrie cari s-au îmbogăţit pe urmele lui, tot atunci foaia din 
Strada Doamnei ne spune că
 
subiectul tuturor discuţiunilor publice şi private este cestiunea revizuirii Constituţiunii.
 
Nu e exact.
Din contra, lumea ar fi bună - bucuroasă de-a se vedea scutită de întreprinderea aceasta. Ea ştie că orice propune d. C. A. 
Rosetti nu poate avea decât un scop, unul singur: îmbogăţirea a d-alde Carada şi Costinescu, perpetuarea parveniţilor la putere, 
chiverniseala elementelor corupte.
Acesta a fost din capul locului scopul propunerii.
La noi, în ţara indiscreţiunii, afli adeseori cuprinsul celor mai intime certuri politice şi nu facem decât a completa ştirile ce 
le avem daca atribuim bunăoară d-lui C. A. Rosetti următoarele vorbe, adresate d-lui I. Brătianu.
,,E prea adevărat că oamenii noştri nu sunt oneşti, că cel mai bun dintre ei încă tot merită carantina ori puşcăria. Dar sunt 
oamenii noştri. E drept că toată plebea aceasta nu ştie carte; că directorii de bancă naţională, prefecţii, administratorii de domenii 
sunt recrutaţi dintre absolvenţii a patru clase primare, că nimic nu se poate compara cu neagra neştiinţă a acestor adunături. Dar, 
înc' odată , sunt oamenii noştri. Tu vrei să te încunjuri cu alte elemente, vrei oameni mai curaţi şi mai cu carte ? Rău faci. Pe cât 
trăim, cu oamenii noştri trebuie să mergem; şi cu cât mai înjosiţi sunt, cu cât mai nemernici, cu cât mai ignoranţi, cu atâta serviciile 
pe cari ni le-au făcut în trecut sunt mai mari. Să nu uiţi că ţara aceasta a fost o ţară onestă. Cum îţi închipuieşti tu că fără aceste 
elemente am fi putut noi ajunge undeva ?"
Nu acestea sunt poate cuvintele textuale întrebuinţate între cei doi auguri , dar acesta e înţelesul şi n-am făcut decât să 
'mbrăcăm scheletul conversaţiei în formă mai dramatică. Să nu se crează că cei doi oameni nu ştiu cu cine au a face, nu cunosc pe 
deplin natura şi instinctele perverse ale celor de cari se servesc. ,,N-a sosit încă timpul de-a mă despărţi de hoţi" a zis într-o zi d. 
Ioan Brătianu, iar fratele său, Dumitru, i-a caracterizat şi mai energic.
În ce consistă dar lupta, în ce deosebirea de vederi ? D. C. A. Rosetti zice pur şi simplu: aut sint ut sunt, aut non sint , 
vorba ce-o zicea papa despre iezuiţi . Sau roşii să fie aşa cum sunt, o adunătură de ignoranţi şi facem-treburi, sau să nu fie deloc. 
Puterea lor, raţiunea lor de-a fi este tocmai aceasta; în virtutea unui alt principiu nu pot exista. Precum animalele răpitoare există în 
virtutea rapacităţii lor, astfel titlul la existenţă al roşiilor nu sunt calităţile lor cele bune, ci cele rele. Acum însă, în preziua unor 
nouă alegeri, a sosit timpul de-a perpetua domnirea acestor elemente. ,,Nu mai e cu putinţă a fi pururea în război cu ţara. Nu mai e 
cu putinţă a avea la orice alegere o mână de oameni independenţi în contra, cari, daca ne-ar putea răsturna, ar putea spune 
adevărul. Să dăm cel din urmă război acestor oameni, îşi zice d. C.A. Rosetti, să nimicim cetatea colegiilor în care se adăpostesc , 
şi ţara a noastră va fi pentru totdeuna".
Parcă auzim pe lady Macbeth:
 
Prea mă tem de temperamentul tău: prea e plin de laptele iubirii de oameni pentru a apuca drumul cel mai scurt. Ţi-ar plăcea să fii 
mare: nu eşti lipsit de ambiţie; dar răutatea îţi lipseşte, tovarăşa ambiţiei. (I.5)
Aceasta e unica necesitate a schimbării Constituţiei, rămânerea la putere a roşiilor astfel cum sunt. Căci, din punct de 
vedere obiectiv, o schimbare a legii fundamentale nu se poate face decât prin înţelegerea între toate partidele. Pact se numeşte 
acesta şi încă fundamental: aşadar trebuie să fie părţi cari să pacteze . Ce pact se poate numi însă o propunere unilaterală impusă de 
d. C. A. Rosetti şi de oamenii lui ? Cine pactează aci ? Carada de o parte, Costinescu de alta ? O, ei se 'nţeleg foarte bine oriunde e 
ceva de luat, încât anume pact între asemenea elemente e cu totul de prisos.
Zilele trecute pare a fi sosit însă o scrisoare de la augurul din Paris, prin care împinge partea fidelă a partidului să stăruie 
asupra revizuirei şi să dea bold d-lui Brătianu.
Acesta e cuvântul pentru care foaia din Strada Doamnei aduce aminte în public d-lui Brătianu fraza ce a rostit, că „este în 
perspectivă a se întruni o Cameră de revizuire", încât [î]i repetă proverbul că omul se leagă de limbă şi adaogă:
 
Declaraţiunea a rămas; ţara a ţinut şi ţine seamă de ea şi de aceea întrebarea daca se va revizui sau nu Constituţiunea e însoţită 
pretutindeni de surprinderea pentru tăcerea ce guvernul a păstrat până acum în privinţa revizuirii.
 
Deie-ni-se voie a constata, spre marea părere de rău a confraţilor, că ţara nici ţine, nici a ţinut seamă de cele trei vorbe, 
spuse în treacăt, pentru că n-a avut pentru ce ţine seamă de promisiuni cu mult mai importante. Poate pentru întâia dată simte şi 
ministrul - prezident ce sătulă e ţara de reforme, ce însetată după aplicarea serioasă a legilor existente, ce înclinată a vedea în orice 
reformă o nouă nenorocire.
Afară de aceea, dacă semnele nu înşală şi daca complicaţiuni esterioare se vor ivi, momentul pentru a pune în cestiune 
drepturile regelui şi drepturile alegătorilor ar fi desigur cel mai rău ales. Câte  ademeniri  nu s-ar putea răspândi într-o ţară 
nenorocită şi săracă daca o influenţă vecină ar voi să le semene ? În preziua sau în timpul unui război alegeri de Constituantă ar 
însemna încolţirea tuturor ambiţiunilor şi trezirea acută a tuturor durerilor şi nemulţumirilor. N-avem nevoie a adăuga că s-ar afla 
pururea cineva care să se folosească de ele şi că speranţa şi interesul sunt acei sofişti admirabili, acei samsari intelectuali cari lesne 
conving pe oameni că interesele lor ar fi identice cu interesul istoric al ţării.
[19 decembrie 1882]
 
[„FOI DIN GERMANIA...”]
 
Foi din Germania şi din Franţa înregistrează cu multă seriozitate, ca un semn al gravei situaţii politice din România, ştirea 
că prezidentul Senatului nostru şi-ar fi dat demisia.
Bietele foi!
În adevăr, lucru miraculos , prinţul Dimitrie Ghica îşi dăduse demisia, fără să fie cea mai mică perspectivă de cădere a 
cabinetului Brătianu, încât lumea, deprinsă a judeca în analogie, credea aproape că d. Brătianu trebuia să fi păţit ceva pe 
neaşteptate, trebuia să fi căzut în dizgraţie pentru ca prinţul să se grăbească a-l părăsi ca pe o corabie ce arde. De astă dată ne-am 
înşelat însă. Prinţul este numai... susceptibil. Susceptibilitatea-l făcuse să se retragă — bat-o norocul!
D. Ion Brătianu a declarat însă că nişte fapte cărora nu le dăduse nici o însemnătate împinsese pe prezidentul Senatului la 
acest pas, dar, în urma esplicaţiunilor ce a dat, l-a convins că n-a fost cea mai mică intenţie a guvernului de a-l atinge. În orice 
moment a păstrat toată stima şi consideraţiunea pentru preşedintele Senatului în persoana prinţului Dimitrie Ghica... (o lacrimă 
curse aci din ochii ministrului prezident...). Eu unul aş fi nenorocit pentru această demisie — sfârşi plângând.
Preşedintele Senatului a răspuns asemenea înduioşat.
 
Nici talentul oratoric — zise d-sa — nici vreo mare învăţătură nu mi-a creat poziţiunea de care mă bucur în ţară.
 
Ce e drept e drept. Nici cea mai neagră calomnie nu va putea afirma contrariul, nu va putea spune că prinţul ştie multă 
carte sau că e orator. Nici n-am îndrăznit măcar a-l contrazice în privirea aceasta, de vreme ce ştim că e susceptibil şi 
susceptibilitatea — bat-o norocul — nu suferă contrazicere.
D-sa ne mai spune totodată
 
că singura sa avere e onoarea... poziţiunea sa o datorează conduitei corecte...
 
Nici aci nu vom contrazice... Nu vorbim aşadar de termenul „onoare" precum [î]l înţelegem noi, ci de el aşa cum [î]l 
înţelege d-sa, pentru că e important de-a se şti aceasta.
Erau zile, şi tocmai depărtate nu sunt, în care în acelaş Senat acelaş bărbat politic se declara cu trup cu suflet nu numai 
membru, dar şef al marelui partid conservator din ţară. Acest partid conservator este astăzi în opoziţiune; pe principe însă 'l aflăm 
în rândurile guvernamentalilor. Mai mult încă, pentru a se şti bine ce 'nsemnează demisiunea sa, adaogă
 
să fie bine înţeles, ca să s' auză de toţi în ţară, că nu mă retrăgeam ca să trec în opoziţiune. Numai aciia cari nu mă cunosc îndestul 
ar fi în stare să crează că aş putea face o asemenea neconsecuenţă şi a mă pune-n contradicţiune cu un princip pe care l-am declarat în mai 
multe ocazii.
 
Numai acei cari mi-l cunosc îndestul ar putea să crează că d-sa — Doamne fereşte — ar trece în opoziţiune şi ar contrazice 
principul .
Principele are principul ... de-a nu fi niciodată în opoziţiune. Alb cu albii, roş cu roşii, d-sa are privilegiul de-a culege în 
orice împrejurări foloasele politice şi de-a nu purta pierderile. Onoarea de-a fi pururea guvernamental, alături cu cei cari nu numai 
vor binele ţării, teoretic vorbind, ci cu cei cari-l practică prin răscumpărări, prin cumul, prin diurne, aceasta e onoarea de care se 
vorbeşte. E o purtare absolut corectă, consecuentă în felul ei, care pe - alocurea se numeşte altfel, dar prinţul — binevoieşte a o 
numi onoare şi onoare trebuie să se cheme.
Şi ce-i mai impune această... onoare?
 
... Aş comite o trădare cătră mine şi . . . cătră ţară a părăsi postul pe care-l am.
 
Nu postul, prinţe ... să ne-nţelegem... posturile. Plural ! Pluralul fatal al unui substantiv eterogen numit ,,post". Şi sunt 
multe, multe sunt cele salariate cu diurne mari, încât produc o sumă de câteva mii de galbeni pe an.
Dar naivul cititor va 'ntreba cum un om care ,,n-are vreo mare învăţătură", precum singur mărturiseşte, poate conduce 
atâtea treburi mari?
Vezi că ştie a iscăli şi încă 'n două chipuri — şi slavoneşte şi latineşte, şi cu potcoave şi fără. E călare pe amândouă.
Academia noastră, care şi-a luat greaua misiune de-a compune un dicţionar al limbei române, cată să ţie seamă de-o 
împrejurare. Termenii au la noi, în Orientul dunărean, un alt înţeles decât în Apus, încât să nu cumva să copieze definiţiile din 
lexice franceze ori latine, căci s-ar păcăli .
Astfel, la vorba cap, în loc de-a zice că e partea în care rezidă creierii, principalele simţiri şi centrul sistemului nervos, în 
dicţionarul român trebuie specificat : cap, orice obiect care sună a gol.
Eroism însemnează a fi de gardă la suveran, cu jurământ de două ori depus şi a-l umfla noaptea ca pe un pui de găină din 
pat, dându-l peste graniţă.
Decoraţie, semn ce se conferă eroismului de mai sus, pentru a-l distinge de aşa numiţii oameni cinstiţi.
Desigur că şi vorba onoare ar căpăta un senz analog.
Aceste modificări ale înţelesului lexical al cuvintelor sunt neapărate, întâi pentru a oglindi cu fidelitate ceea ce gândesc 
oamenii la pronunţarea lor, al doilea pentru a se ţine seamă de înţelesul cari li se atribuie de cătră bărbaţi de autoritate.
[23 decembrie 1882]
 
[„ÎN SFÂRŞIT «ROMÂNUL» S-A HOTĂRÂT...”]
 
În sfârşit ,,Românul" s-a hotărât să vorbească.
Adevărul este că tăcerea prudentă observată de organul din Strada Doamnei de la începutul procesului dintre Societatea 
Creditului Funciar şi d. Ciurcu, redactor al ziarului „l'Independance roumaine", ne pusese pe gânduri. Ni se părea straniu ca aceia 
cari, pe când guvernul conservator se afla la putere, au făcut atâta gălăgie în favoarea libertăţii tiparului să tacă ca mormântul 
tocmai când această libertate era ameninţată în mod serios. Căci nu e de glumit: sentinţa celor doi magistraţi ai Tribunalului din 
Ilfov însemnează pur şi simplu, pentru orice om cu mintea sănătoasă,
ştergerea articolului din Constituţiunea ţărei care îndrituieşte numai pe juraţi să cerceteze şi să judece delictele de presă. Cine oare, 
în adevăr, va mai avea naivitatea să se adreseze la juriu spre a cere pedepsirea unui gazetar când instanţele civile [î]i deschid 
braţele ,,cu dragoste şi iubire" şi-i promit atâtea dulci satisfacţiuni băneşti? Cu câteva procese de presă, daca norocul îl va ajuta, 
cutare patriot îşi va putea crea un capital destul de frumuşel pentru sprijinul bătrâneţelor sale!
Aşteptam dară cu nerăbdare ca oracolul partidului roşu să deschidă gura, spre a vedea ce are să ne spuie într-o afacere atât 
de gravă.
Tăcerea i-a fost îndelungată, meditaţiunile au trebuit să fie adânci. Nimic mai sfânt şi mai dulce pentru demagog decât 
libertatea de a înjura guvernul cât timp este în opoziţiune; nimic însă mai natural decât autoritarismul lui faţă cu alţii din momentul 
ce a ajuns la putere.
Dilema în care erau puşi confraţii noştri la ,,Românul" era dificilă: să declare că tribunalele ordinare au competenţa să 
statueze asupra cererilor de despăgubiri formulate de Creditul Rural era a se pune în cea mai flagrantă contrazicere cu ei înşişi, 
deoarece au susţinut în trecut că şi refuzul inserţiunii unui răspuns în ziar constituie un delict de presă, de atribuţiunea exclusivă a 
juriului; să afirme că aceste tribunale nu pot avea nici un amestec în asemenea cestiuni era a lăsa încă jurnalelor opoziţiunii, cari au 
făcut deja atâtea zile amare consorţiului Brătianu - rosetti , posibilitatea de a demasca şi pe viitor chiverniselele , ilegalităţile, 
turpitudinile ce se comit de o mână de oameni în numele principielor liberale.
Oricât de dificilă era poziţiunea, trebuia să se lămurească lucrul la un fel. De aceea în numărul de alaltăieri, „Românul" şi-
a luat inima-n dinţi şi, aproape de sfârşitul articolului său de fond, cu un regret vizibil, a făcut această importantă deşi tardivă 
declaraţiune, din care ne permitem a sublinia unele expresiuni semnificative:
 
Suntem astăzi ca totdauna pentru cea mai mare şi mai nemărginită libertate a presei; însă astăzi ca totdauna, voim ca presa să fie 
reprezintătoare ...
Mai declarăm în modul cel mai categoric că, după Constituţiunea noastră, numai juriul este competent a judeca orice fel de delict de 
presă...
 
D' aţi şti însă câte întortochieturi de frază au trebuit confraţilor noştri, câte lacrimi de crocodil s-au crezut obligaţi să verse 
până să ajungă la această mărturisire furişată ! Ascultaţi, mă rog:
 
O parte din presa română, în loc de a se mănţine în rolul înalt şi binefăcător ce i-ar mări prestigiul şi i-ar asigura autoritatea în viaţa 
publică a ţărei, se coboară, din contra, atât de jos pe terenul calomniei şi al injuriei personale încât degradă demnitatea presei, îi ruinează 
prestigiul şi o face astfel să nu-şi poată împlini rolul ce este menită a juca în conducerea afacerilor publice.
 
Ei ! iluştri moralişti în ale tiparului, ia să stăm puţin la vorbă împreună ca să vedem cine e cauza acestei decadenţe pe care 
cu jale şi cu mâhnire o proclamaţi  ? Cum! să vă fie oare memoria atât de scurtă încât să fi uitat că, într-o vreme nu tocmai 
depărtată, nu era zi de la Dumnezeu în care să nu acuzaţi pe Mavrogheni că fură milioanele ţărei, pe Theodor Rosetti că face 
gheşefturi cu drumurile de fier, pe Boerescu, pe „baronul" Boerescu, că a vândut ţara austriacilor pentru o nenorocită decoraţiune? 
Cum! nu vă mai aduceţi aminte că luni întregi aţi imprimat în locul de onoare al ziarului vostru această calomnie idioată la adresa 
partidului conservator, că ,,ţara a fost îngenucheată la picioarele contelui Andrassy"?
Cu  toate  acestea  hoţul Mavrogheni,  gheşeftarul  Theodor  Rosetti,  trădătorul  Boerescu  au  fost  şi  sunt  miniştrii 
plenipotenţiari, funcţionarii voştri, ceea ce ne-a dat demult măsura respectului ce aveţi pentru voi înşivă.
Cu toate acestea pe contele Andrassy l-aţi primit cu braţele deschise la Sinaia, ca pe cel mai cordial prieten şi nu ştim daca 
nu i-aţi atârnat de piept şi marea cruce a Stelei României!
Când am auzit vorbindu-se pentru întâi oară de cei 20 000 franci ceruţi de Creditul Rural d-lui Ciurcu, pe cale civilă, ne-
am zis că, daca toţi aceia cari au fost insultaţi, batjocoriţi, calomniaţi prin ,,Românul" ani întregi, i-ar fi cerut despăgubiri pe 
această cale, demult gazeta d-lui Rosetti ar fi încetat de a mai vedea lumina zilei şi n-ar mai fi avut astăzi ocaziunea să o auzim 
dând exemple de moderaţiune în limbagiu şi de bună cuviinţă celorlalte foi. ,,S-a schimbat boierul!" a zis odată d. Kogălniceanu 
adresându-se  triplului  milionar Stolojan. ,,S-a schimbat gazetarul!" zicem şi noi astăzi confraţilor de la „Românul", ale căror 
licenţe de stil nu mai aveau nici o limită odinioară.
Ne-am mărginit a reaminti numai câteva fapte, cunoscute dealtminteri de toată lumea, spre a se vedea cine e sorgintea 
răului, daca rău există, şi cui incumbă răspunderea acestui rău.
Ţinem însă, înainte de a termina, să relevăm o pudică exclamaţiune a numitei foi.
 
În ce ziare austriace, franceze, belgiane , engleze — strigă ea scandalizată — se văd neomeniile de cari sunt pline unele din ziarele 
de la noi ?
Ne permitem a-i întoarce exclamaţiunea şi a o întreba la rândul nostru:
În ce ţară civilizată din lume s-a mai văzut ca tot ceea ce este mai ignorant, mai putregăit, mai venal şi mai corupt printre 
fiii ei, să se răsfeţe în fruntea prefecturilor şi a administraţiilor publice şi să pretindă a conduce la liman bun carul statului?
Personalităţile se impun astăzi ca o necesitate politică destul de tristă, însă inevitabilă, căci asemeni oameni vor să ocupe 
posturile de onoare şi de încredere ale ţărei fără a poseda niciuna din însuşirile trebuincioase, strălucind din contra prin lipsa 
acestor însuşiri şi prin apucăturile lor viţioase sau imorale. Iată de ce presa română apucă aşa de des pe terenul acestor 
personalităţi: urmărind vindecarea corupţiunii moravurilor publice ce ne roade de atâta timp, ea este nevoită să denunţe pe înşişi 
autorii ei, în speranţa că va putea stârpi răul din rădăcină pe viitor.
Aceia însă cari au dat semnalul mai întâi , cari, târâţi de pasiunile lor politice, nu s-au sfiit să acuze pe ,,protivnici" de toate 
infamiile închipuite , făcând pe lume să creadă că nu mai există om onest şi patriot dezinteresat în această ţară, aceia cari au împins 
licenţa polemicei până a insinua asasinatul şi a provoca detronarea suveranului, aceia nu au dreptul de a se erige astăzi în 
moralizatori ai presei, căci sunt condamnaţi mai dinainte de propriele lor păcate, de trecutul lor.
Colecţiunile  „Românului" sunt de faţă spre a dovedi că aceia cari au uzat şi abuzat mai mult de libertatea presei în 
România au fost redactorii de pe vremuri ai acestei foi. Era un timp când mândra deviză a organului din Strada Doamnei, Voieşte 
şi vei putea, fusese înlocuită cu alta, mai practică şi mai semnificativă: Calomniază şi vei fi.
[24 decembrie 1882 ]
 
[„UN CALORIMETRU SIGUR...”]
 
Un calorimetru sigur pentru a măsura gradul de fierbinţeală şi de supărare al ,,Românului" este tonul în care scrie. Daca 
unirea între grupurile opoziţiei şi hotărârea lor de a lucra împreună în alegeri n-ar fi atât de supărătoare pentru foaia din Strada 
Doamnei, desigur ar ignora-o sau o ar înregistra cu un ton mai cuviincios.
Dar halul la care trebuie să fi ajuns foaia confraţilor noştri prin această unire e astfel încât nu se sfieşte de-a pune o 
declaraţie de conlucrare, concepută de oameni oneşti şi cu oarecare vază în societatea română, în rândul manifestelor asociaţiunii 
Pietraru, Pătescu şi Cârlova, în rândul manifestelor anonime.
Ca şi când ţara întreagă n-ar fi ştiind din ce elemente consistă partidul conservator şi cel sincer liberal, ca şi când membrii 
acestor partide s-ar recruta, pe departe măcar vorbind, din aceleaşi  elemente  din cari recrutează roşii. Pietraru? Dar era roşu, 
funcţionar în Ministeriul de Finanţe. Pătescu ? Dar era inspector şcolar al guvernului roşu pe două judeţe şi tot atât de liberal în 
principiile lui ca ilustrul Fundescu bunăoară.
Ne pare rău că foaia din Strada Doamnei îşi tăgăduieşte atât de lesne adepţii ei naturali, căci acei oameni, Oricât de răi să fi 
fost, nu erau decât fructe ale creşterii pe care ,,Românul" o dădea cu profuziune cititorilor săi înainte de-a ajunge un jurnal oficios 
şi cu resurse mai calmante.
Actul convenit între barbaţii politici conservatori şi sinceri liberali nu este un manifest şi nici poate fi numit astfel. Pornind 
din iniţiativa conducătorilor cunoscuţi ai amândoror partidelor, se stabileşte prin el principiul de conduită, adresat opoziţiunii de 
orice nuanţă, de-a vota împreună în alegerile viitoare. Programul partidului guvernamental este schimbarea Constituţiei, negaţiunea 
ei; noi credem însă că o schimbare e şi  neoportună  , şi nepractică, programul pozitiv al opoziţiei este aşadar menţinerea 
Constituţiei tale - quale . Ni se pare că nimic nu e mai natural decât o unire pentru menţinerea unei legi şi unei organizări existente. 
Aci agresiunea se 'ntâmplă din partea proiectelor Rosetti şi a partidului său; pentru cel ce se apăra de această agresiune terenul legii 
existente este un program mult mai definit şi mult mai sigur decât proiectele atât de divergente de reformă ale agresorilor.
Cu toate acestea ,,Românului" i se pare nenaturală unirea.
Pentru a dovedi ce nenaturală ar fi „Românul" scoate pasajele, fie din discursuri, fie din jurnale, cari dovedesc din trecut 
certuri între conservatori şi sinceri liberali. În fond nu se poate răspunde la această imputare decât prin circumstanţa că asemenea 
incidente sunt mai mult ori mai puţin o cestiune de temperament. Din pasajele chiar citate de ,,Românul" şi de alte foi se vede că 
ele sunt
dictate de-o mânie momentană, proprie temperamentului sanguinic, care în fond e generos, deşi în formă e uneori aspru  în fond, 
zicem, căutăm să dăm o esplicare psicologică.
În formă şi faţă cu adversarii noştri un asemenea răspuns e cu totul de prisos. Când „Românul" era în opoziţie, nu cu ton 
sanguinic, nu din mânie momentană, ci din contra, c-o perfidie flegmatică şi preconcepută i se imputa regelui sustragere de bunuri 
publice (Piatra Arsă), i se zicea că e un pion (fără s) în minele Prusiei, în fine, broşura d-lui baron de Hahn, actual ministru, e 
desigur tot ce s-a putut scrie mai veninos, atât în contra regelui cât şi în contra miniştrilor săi. Cu aceeaşi rece perfidie se numea d. 
Cogălniceanu maestru în sustracţiune — şi cu toate acestea mai târziu a fost ministru alături cu d. Brătianu — un altul, învinuit a fi 
aruncat cadavrul sângerând al României la picioarele contelui Andrassy, a fost ministru alături cu d. Brătianu; mai mult, tocmai 
oamenii în contra cărora ,,Românul" a strigat imputându-le crime sunt aciia la concursul cărora guvernul d-lui Brătianu apelează 
astăzi.
Cum zicem, ceea ce în coloanele noastre s-a întâlnit accidental şi prin escepţie în „Românul" se 'ntâmpla în toate zilele 
când era în opoziţie, ba foaia din Strada Doamnei este din nenorocire aceea care-a introdus acest ton în presă şi în Parlament şi nu 
e mirare daca un diapazon , cultivat în curs de douăzeci şi şapte de ani în coloanele unui ziar, răsună uneori, prin contagiu nervos, 
şi în partea adversarilor.
Admirabilă însă este aristocratizarea roşiilor. Cu ce înmănuşat dispreţ vorbeşte azi ,,Românul" de Ţicu  , Pitpalac , de 
sfinţia sa popa Tache etc. ?
Ca şi când cine ştie cine ar fi roşii? Adică ce mi-e Serurie, ce mi-e Ţicu ? Ce mi-e Pitpalac , ce mi-e Musceleanu ?
Ca şi când agitatorii electorali de-o parte sau de alta erau de altă calitate şi din altă substanţă? O deosebire e fără îndoială ... 
dar între soarta ulterioară a acestor oameni. Daca  Pitpalac  ar fi fost roşu ajungea deputat. Câţi  Pitpalaci  sunt azi în scaunele 
Adunării, neavând nici cultură mai multă decât acela, nici fiind de altă estracţiune ! Pare că nu toată lumea ştie că reteveiul a fost 
tata bâtei şi că inventorul sistemului — eroul de la şapte - nuci şi Zece - mese — e astăzi unul dintre stâlpii morali ai regimului 
Brătianu?
Istoria lui Pitpalac nu este decât un epizod din marea istorie a d-lui Petre Grădişteanu.
Cu asemenea digresiuni, cu imputări pe cari ,,Românul" şi le-ar putea face sie însuşi cu mai mult cuvânt decât altora, de 
vreme ce aşchia o vede în ochii altora, bârna din ochii proprii nu, el caută a se mângâia pe sine de evenimentul unirii opoziţiei, 
care-i este neplăcut.
Am făcut de atâtea ori autopsia stării morale şi materiale a ţării şi apăsarea insuportabilă produsă prin politica roşie e atât 
de simţită de toţi încât numai ea ar fi fost de ajuns de-a uni toate spiritele bune ale acestei generaţii împrejurul unui singur steag.
Acum însă reformele propuse tind mai departe; tind la perpetuarea acestui sistem de guvernământ, la omnipotenţa 
partidului roşu în ţară. Organizaţia actuală, bună - rea , tot mai prezinta oarecari garanţii pentru pătrunderea a o mână de oameni 
independenţi în Adunări. Din momentul ce şi aceste garanţii ar fi înlăturate, nu mai poate fi vorba nici de principii, nici de partide; 
un stăpân autotputernic , încunjurat de creaturile lui, şi o masă, inertă , intimidată de poliţie şi de arhistrategii gardei naţionale — 
iată ţara!
A opri realizarea unei asemenea stări de lucruri e o datorie şi nu reîmprospătarea unor vechi certuri şi disensiuni va opri pe 
cineva de la îndeplinirea ei.
[25 decembrie 1882]
1883
[„SE 'NCHEIE ...”]
 
Se 'ncheie şi după datina noastră cu ziua de astăzi un şir de evenimente măsurate după apuneri şi răsăriri de soare şi fixate 
în memoria noastră cu cifrele acestei măsurători.
Daca privim regularitatea fenomenelor lumii siderale şi o comparăm cu nestatornicia sorţii omeneşti, am putea crede că 
altceva se petrece în ceruri, altceva pe pământ. Cu toate acestea, precum o lege eternă mişcă universul deasupra capetelor noastre, 
precum puterea gravitaţiunii le face pe toate să plutească cu repejune în caos, tot astfel alte legi, mai greu de cunoscut, dar supuse 
aceleiaşi necesităţi, de la care nu este nici abatere, nici excepţie, guvernează oamenii şi societăţile.
Oricât de mici am fi pe acest glob atât de neînsemnat în univers, a cărui an întreg de câteva sute de zile nu sunt măcar un 
ceas pentru anul lui Neptun de şasezeci de mii de zile, totuşi ce multe şi mari mizerii se petrec în atât de scurt timp, cât de multe 
mijloace nu inventează oamenii spre a-şi face viaţa grea şi dureroasă!
S-ar crede că cu cât cunoştinţele înaintează, cu cât omul câştigă convingerea despre nimicnicia lui şi despre mărimea lui 
Dumnezeu ar scădea deşertăciunea care este izvorul urei şi al dezbinărilor ; că încredinţându-se că nu numai nimic este, ci chiar 
mai puţin decât nimic, de vreme ce viaţa omenirei întregi este ceva accidental şi trecător pe coaja pământului, mintea lui va fi 
izbită cu atâta adâncime de acest mare problem încât să poată uita patimele mici cari-l mişcă, mai puţin însemnătoare decât o 
picătură în ocean, decât o clipă în eternitate.
Dar nu este astfel.
Se vede că aceeaşi necesitate absolută care dictează în mecanismul orb al gravitaţiunii cereşti domneşte şi în inima omului; 
că ceea ce acolo ni se prezintă ca mişcare e dincoace voinţă şi acţiune şi că ordinul moral de lucruri e tot atât de fatal ca şi acel al 
lumii mecanice.
De aceea vedem că marile evenimente istorice, războaie cari zguduie omenirea, deşi par a atârna de decretul unui individ, 
sunt cu toate acestea tot atât de inevitabile ca şi un eveniment în constelaţiunea cerească. E drept că cei vechi n-aveau cuvânt de-a 
pune oroscopul şi de-a judeca după situaţiunea aparentă a luminilor ceea ce se va petrece odinioară pe pământ, dar cu toate acestea 
în naivul lor chip de-a vedea se ascundea un adevăr, acela că, precum o constelaţiune e dată cu necesitate, tot astfel evenimentele 
de pe pământ se 'ntâmplă într-un şir pare că de mai nainte determinat.
Daca, după constelaţiunea împrejurărilor celor din urmă, am pune  oroscopul  anului ce vine, nu multă speranţă ne-ar 
inspira, nu multă bucurie ne-ar face. Din nou cestiunea Orientului sau mai bine a împărţirii  împărăţiei otomane e obiectul ce 
preocupă lumea politică şi se poate ca evenimentele din Egipet să fi fost cel dentâi stadiu al desfăşurării cestiunii. În adevăr, după 
înfrângerea insurecţiunii a început a se desemna cu claritate alianţa austro-germană şi a se da pe faţă înarmările Rusiei.
Franţa, gata a fi privitoarea interesată la uriaşa ciocnire dintre lumea slavă şi cea germană, gata chiar a participa — si fata 
favebunt — , a pierdut însă tocmai în preziua anului nou pe bărbatul care reprezenta politica ei de acţiune. Cu toate acestea nu 
credem ca moartea unui om, oricâtă însemnătate suspensivă ar avea pentru evenimente, să le poată înlătura cu totul.
În acest conflict, pe care viitorul îl indică cu claritate, ce se va alege de cei mici? Poporul nostru mic este pus tocmai ca o 
muche de despărţire între furtuna ce vine din apus pentru a întâmpina pe cea din răsărit. Oricare ar fi soarta armelor, oricare 
norocul războiului,  Oricât  de înţeleaptă  va fi  politica  micului popor, rezultatul evenimentelor  va fi  totuşi stabilirea  unei 
preponderanţe politice, pururea fatală nouă, chiar daca nu ne-ar ameninţa cu nimicirea totală.
Oare în preziua unor evenimente determinante pentru soarta noastră fac bine oamenii ce ne guvernă de-a pune cestiunea 
revizuirii Constituţiei? Fac bine a propune escluderea din viaţa publică a elementelor celor mai luminate ale poporului, cari s-au 
dovedit în toţi timpii a fi şi cele mai patriotice, prin suprimarea colegiului I ?
Nu numai că nu fac bine, dar chiar şeful acestui guvern a recunoscut-o aceasta, căci însuşi tindea la amânarea reformelor, 
întemeindu-se pe probabilitatea evenimentelor ce bat la poarta cetăţii noastre. Cu toate acestea curentul fatal de înnoituri care e 
caracteristic pentru epoca de spoială în care trăim împinge pe majoritate la punerea unor cestiuni ce nu pot decât să turbure ţara şi 
să accentueze deosebirile de interese şi de partid între oameni.
Cu părere de rău cată să constatăm că, cu toată bătrâneţea prematură a năravurilor , inteligenţa politică a acestei ţări arată 
uneori semne de copilărie. Ca un sfinx mut încă şi cu ochii închişi stă anul viitor înaintea noastră, dar ştim bine că multe are de zis, 
că cumplite sunt enigmele ce le va rosti, că în prăpastie va cădea cel ce nu va fi în stare să le dezlege.
Iar Edipul destinelor noastre se uită în faţa acestui sfinx şi, în loc de a fi pătruns de seriozitatea adâncă, tragică poate, a 
fizionomiei lui, el s-apropie de monstru pentru a-i răspunde cu ... jucăriile noastre constituţionale ... Fără îndoială ceea ce are să se 
'ntâmple se va 'ntâmpla , dar e păcat şi nu e demn ca, atunci când timpurile sunt foarte serioase, un popor să joace mica comedie a 
luptelor sale dinlăuntru.
[1 ianuarie 1883]
 
[,,«NOUA PRESĂ LIBERĂ» DIN VIENA...”]
 
,,Noua presă liberă" din Viena, ce ne era odată atât de contrară, e de un şir de ani încoace o  susţiitoare  statornică a 
guvernului din Bucureşti. Ne abţinem de la orice presupuneri cari ar putea esplica această schimbare de atitudine a foii vieneze; ne 
mulţumim cu faptul că în toată presa europeană guvernul din Bucureşti nu pare a avea un apărător mai cu stăruinţa decât acea 
foaie.
Faptul acesta va servi cititorului nostru ca un  reagent  pentru a curăţi şirurile ce le împrumutăm acelei foi de orice 
ingredienţă sentimentală şi pentru a constata pur şi simplu lucrurile petrecute în Conferinţa de la Londra asupra cărora foaia citată 
pare bine informată.
Iată dar ce zice în numărul ei de vineri:
 
Ştirile din urmă de la Conferenţa din Londra ne dau o imagine clară şi în parte cu totul nouă a situaţiei. Vedem din 
ele că puterile sunt în realitate unite faţă cu România şi că tocmai Rusia, despre care aveam presupuneri întemeiate că 
încurajază într' ascuns împotrivirea României, este cea ce se opune cu stricteţă pretenţiunilor române. Cată să conchidem 
dintr' aceste că d. Giers s-a înţeles asupra cestiunii dunărene cu contele Kalnoky în timpul în care s-a oprit în Viena,  
adică că Austria s-a învoit cu dorinţele Rusiei în privirea braţului Chiliei şi a obţinut în schimb sprijinul în cestiunea 
Comisiunii Mixte.
Conferenţa a primit în unanimitate proiectul Barrere, deci a surpat din temelie orice speranţă a României de-a atrage 
în parte 'şi pe vreuna din puterile mari. Deşi toate guvernele au admis pe timpul tratărilor între cabinele propunerea 
franceză, totuşi oamenii din Bucureşti par a fi crezut că la urmă vor câştiga sprijinul vreunei puteri mari.
De credinţa aceasta nu s-au ales nimic. Totodată declaraţiunile pe care Granville le-a făcut reprezentantului român i-
a luat României orice perspectivă de-a câştiga, cel puţin ulterior, un vot deliberativ . Propunerea de-a-i acorda numai un 
vot consultativ a fost pusă de Germania şi susţinută numaidecât de Rusia; ba reprezentantul Rusiei s-a esprimat chiar cu 
multă, vioiciune în contra egalei îndreptăţiri a României. În una din şedinţele viitoare, când se va decide cestiunea Chiliei, 
Rusia, ca negustor isteţ, va şti să facă a i se plăti votul, dar câştigul pe care politica rusească [î]l va obţine nu va fi de nici  
un folos pentru România.
Deşi Conferenţa nici nu gândeşte de-a întrebuinţa mijloace coercitive pentru aducerea la îndeplinire a deciziunilor ei, 
totuşi primirea unanimă a proiectului Barrere înseamnă că România e diplomaticeşte învinsă. Comisia Mixtă a Dunării, 
ÎN  contra căreia bărbaţii din Bucureşti s-au opus cu atâta îndărătnicie, e aprobată de Europa şi toate puterile au 
recunoscut în mod hotărât că existenţa ei e de interes comun. Litigiul nu mai e între Austria şi România, ci între România 
şi puteri. Fără îndoială un câştig teoretic pe care-l ştim preţui; dar o impresie morală oarecare trebuie să exercite în 
Bucureşti faptul că, prin proprie îndărătnicie, România s-au izolat cu totul. Totuşi Conferenţa pare a voi să asigure 
României o retragere onorabilă, ţinându-i deschisă perspectiva unei semnări ulterioare a protocolului.
Austria a făcut asemenea ceva din  parte 'şi  pentru a înlesni României întoarcerea. Reprezentantul nostru în 
Conferenţă a procedat cu multă, cruţare şi în mod conciliant. La început a declarat chiar că e în contra refuzării votului 
deliberativ cuvenit României; mai târziu abia s-a unit cu majoritatea. Contele Karolyi a mai declarat că, daca România 
va admite propunerile austriace, Austria înclină a mai face multe concesiuni privitoare la executarea reglementelor, la  
mânuirea poliţiei fluviale şi la alte dispoziţiuni. lată o preîntâmpinare cât se poate de amicală. Afară de asta se ştie de un 
an încoace că guvernul austriac voieşte a propune toate  uşurările  şi concesiile numai pentru a ajunge la regularea 
definitivă a cestiunii Dunării.
Se iveşte în adevăr un simptom că condescendenţa mare a guvernului nostru n-a rămas fără efect asupra adversarului 
îndărătnic din Bucureşti. Deşi d. Ghica, conformându-se instrucţiunilor stricte ale lui Sturza, a protestat sus şi tare în 
mod solemn în contra deciziunilor conferinţei, totuşi a vorbit cu contele Karolyi în alt ton decât cel susţinut de ministrul 
Sturza în Cameră. Sturza a vorbit eroic, Ghica elegic . A debutat cu aceeaşi propunere pe care noi am făcut-o acum 
câteva zile, că o înţelegere directă între Austria şi România ar fi la urma urmelor ceea ce poate fi mai bun. Căci atunci s-
ar putea rezolva repede şi amicabil şi alte cestiuni pendente, precum aceea a tratatului de negoţ. Modul în care vorbeşte 
reprezentantul României dovedeşte îndeajuns că şi în Bucureşti se înţelege necesitatea de-a pune capăt opunerii în contra 
Europei unite şi a stabili bune raporturi cu puternicul vecin, care nu cere nimic  neechitabil  şi care vede sprijinite 
pretenţiile sale prin hotărârea unei conferenţe.
Multe întâmplări de după culise au contribuit în zilele din urmă a mai îmblânzi România. În Bucureşti oamenii 
contaseră nu numai pe Rusia, ci mai mult încă pe Anglia. Acum o săptămână se zicea că guvernul englez va face să cază 
propunerea Barrere şi va lua partida României. Ba Anglia a ameninţat chiar cu asta, dar numai în aparenţă şi cu intenţia 
vicleană de a şi precupeţi adeziunea cătră puterile răsăritene în schimbul  încuviinţării  planurilor sale din Egipet. 
Afacerea pare a fi reuşit atât de bine ca şi cea pe care a mijlocit-o d. de Giers la Viena. Conferinţa a semănat mult c-un 
bâlci în care se face trampă .
Rusia a abandonat România pentru că-n schimb a primit făgăduinţa Austriei de-a favoriza regularea braţului Chiliei; 
Anglia a sacrificat Regatul pentru Egipet. România se poate mângâia doar cu faptul că-n cazul din urmă Franţa a fost cea 
care-a plătit cheltuielele, căci în momentul în care vorbim cestiunea egipteană e poate hotărâtă în mod definitiv fără  
participarea Franţei. Când unei puteri mari i se întâmplă asemenea lucruri, cu cât mai mult trebuie România să se supuie 
sorţii şi să-şi puie întrebarea daca n-ar fi mai cu minte ca, prin tratări cu Austria, să dea forma cea mai lesne de mistuit 
acestui lucru inevitabil. Daca Conferenţa a contribuit de-a trezi o asemenea convingere în Bucureşti, atunci nu s-a 
convocat cu totul fără scop şi în zădar; dar cumcă ea n-a fost necesară, pentru ca la urma urmelor totul să se aranjeze 
între Bucureşti şi Viena, ideea aceasta i se impune oricărui politician, Oricât de mândri ar fi de munca lor modernii 
Danaiz cari în Londra cară apă cu ciurul .
 
Atâta zice „Noua presă liberă". Daca  curăţim  aceste şiruri de  ingredienţele  de bunăvoinţă şi mângâiere pe care foaia 
vieneză le aduce guvernului din Bucureşti, pentru motive asupra cărora nu insistăm, rămân faptele povestite cari, fără altă deducere 
logică, reprezintă prin ele înşile sterilitatea totală a politicei guvernului. Izolaţi cu desăvârşire, căzuţi sub ura Rusiei, despreţuiţi de 
Germania cu toate că un dinast al ei ocupă tronul României, stăm în faţa lumii ca nişte milogi de cari SE - NDURĂ Austria însăşi, 
căutând a îndulci prin politeţe cel puţin hapul amar al viitoarei vasalităţi economice şi politice.
[9 februarie 1883]
[„DACA CINEVA ÎNDRĂZNEA...”]
 
Daca cineva îndrăznea să zică că cestiunea dunăreană e compromisă prin actele cabinetului d-lui Brătianu i se răspundea 
pe toate tonurile că e de rea credinţă , că sunt acuzări vage, făcute din spirit de opoziţie sistematică, pentru a răsturna guvernul.
Astăzi, când propunerea Barrere e primită de unanimitatea Conferenţei din Londra şi această din urmă discută poate până 
şi mijloacele coercitive pentru a aduce la îndeplinire deciziunile ei, faptele confirmă acuzările multiple ale opoziţiunii şi se 
dovedeşte că nu numai guvernul a compromis cestiunea prin făgăduielele ce-au alunecat a le face Austro-Ungariei, ci a fost peste 
aceasta de cea mai învederată rea credinţă faţă cu opoziţia când la toate descoperirile ce se făceau ni se răspundea că inventăm şi 
că combatem numai din ambiţie şi ură.
Precum o descoperire nouă aruncă lumină retrospectivă asupra descoperirilor din trecut, le dă alt înţeles şi arată ce legătură 
intimă exista între ele, tot astfel faptul că Conferenţa din Londra a tratat România în mod vitreg,  neprimind-o  în sânul ei şi 
dispuind despre ea fără de ea asupra intereselor şi suveranităţii ei aruncă o lumină nouă asupra purtării din trecut a guvernului şi ne 
descopere seria întreagă de greşeli cari au trebuit să dea la urma urmelor acest fatal rezultat.
Încă în iunie 1881 ,,Românul" spunea următoarele:
 
Putem recapitula precum urmează concesiunile făcute condiţional de guvernul românesc după cererile stăruitoare ale mai tuturor 
cabinetelor (nu a tuturor).
I. Înfiinţarea unei Comisiuni Mixte pentru supravegherea navigaţiunii şi regulamentelor de poliţie fluvială între Galaţi şi Porţile de 
Fier;
II. Admiterea Austriei în Comisiunea Mixtă.
III. Prezidenţia Comisiunei Mixte să aparţină delegatului Austro-Ungariei.
Cine ştie să facă concesiuni nemerite şi la timp merge foarte adesea cu paşi mai siguri spre împlinirea scopului său decât aceia cărora 
le place a se făli cu o împotrivire îndârjită şi zgomotoasă !
 
Va să zică acum doi ani deja guvernul găsise nemerit şi la timp de a concede Comisia Mixtă, admiterea neriveranei Austrie 
în ea, prezidenţia ei de drept la o masă unde nu erau decât riverani. Nici astăzi Austria nu pofteşte altceva decât ce guvernul român 
a ştiut să facă, nici Conferenţa din Londra nu cerc în esenţă mai mult decât punctele de mai sus. Aceste concesiuni, cari neapărat 
caută să se fi  rezemând  pe un text pozitiv, pe o piesă din corespondenţa noastră diplomatică cu cabinetul din Viena, sunt o 
adeziune dată acum doi ani încă la hotărârile actuale ale Conferenţei.
Daca însă guvernul ar fi şi încercat de-a lua de atunci încoace o altă direcţie, mai putea el să inspire cuiva încredere în 
urma concesiilor făcute mai sus? Daca azi ne plângem în contra areopagului european, avem oare dreptul de-a ne formaliza atât de 
mult de procederea lui, fie chiar neauzită în dreptul ginţilor, când membrii acelui areopag ne pot răspunde: ,,Nu facem decât ceea 
ce voi înşivă aţi făgăduit a face?"
Astăzi d. I. Ghica e însărcinat a face şi a făcut chiar declaraţia că
 
nu putem admite introducerea Austro-Ungariei într-o comisiune unde ea n-are dreptul de-a figura alături cu statele riverane. Nu există 
o vorbă în Tractatul de la Berlin care să justifice această pretenţiune. O respingem şi nu vom accepta deciziunile Conferenţei, care - ar 
tinde a ne-o impune.
 
La această declaraţie solemnă contele Karolyi poate răspunde: Acum doi ani aţi admis ca Austria neriverană să fie nu 
numai primită în Comisia Mixtă, dar chiar s-o prezideze de drept. Aşa aţi înţeles Tractatul de la Berlin pe atunci; pentru a fi 
consecuenţi trebuie să-l interpretaţi tot astfel şi acum. Voi cu mâna voastră aţi risipit orice controversă asupra Tractatului întru cât 
vă priveşte; opinia voastră este dată demult; singuri v-aţi rostit sentinţa de vasalitate economică şi politică.
Odată părăsit terenul clar al Tractatului de Berlin, se 'nţelege că o politică începută în dileme şi contraziceri căta să se 
încurce din ce în ce mai mult în propriile sale iţe .
,,Pactul social" ne face în privirea aceasta următoarele descoperiri:
 
Cu tot refuzul formal al Camerei, d. Stătescu, fiind ministru de esterne, propusese din proprie autoritate Austro-Ungariei de-a înlocui 
Comisiunea Mixtă c-o Comisiune de supravegheare compusă din reprezentanţii statelor riverane şi din doi delegaţi aleşi în fiece an în 
sânul Comisiunii.
Partea bună a acestei propuneri era că într-un răstimp oarecare Austria n-ar fi participat la această Comisiune.
Austria n-a voit să primească propunerea Stătescu.
Între acestea vine d. Sturza la putere şi, fireşte ca un dar de bună sosire, se grăbi a face Austriei un cadou frumos.
A declarat Austriei că România ar consimţi ca unul din cele două posturi de delegaţi ai Comisiunii Europene în sânul Comisiunii de 
supravegheare să se încredinţeze în mod perpetuu delegaţilor austriaci şi că chiar prezidenţia de drept a Comisiunii de supravegheare să 
fie asemenea dată în mod perpetuu.
Efectul acestei propuneri era că delegaţii celorlalte puteri nu mai puteau exercita în sânul Comisiunii de supravegheare decât o 
delegaţiune timporară, care nu le dădea nicicând dreptul de prezidenţie.
Mulţumită ingenioasei propuneri a ministrului nostru de afaceri străine, celelalte puteri se aflau reduse la o poziţiune dintre cele mai 
umilite în raport cu Austria, iar pentru România rezultatul era acelaşi sub ministerul Stătescu ca şi sub ministerul Sturza: aservirea Dunării 
la Austria.
 
„Pactul social" afirmă pozitiv că propunerea ce-o descopere a fost făcută de d. Sturza în ultima sa călătorie la Viena şi la 
Berlin, fără autorizarea reprezentaţiunii naţionale.
Şi în propunerea d-lui Sturza regăsim cele trei puncte din ,,Românul" de la iunie 1881: I. Comisiunea Mixtă botezată ,,de 
supravegheare"; II. Participarea Austriei neriverane în ea. III. Prezidenţia ei de drept.
A mai susţine astăzi, după aceste descoperiri, că cestiunea n-a fost compromisă, din capul locului chiar, ar fi o curată 
copilărie.  Fără autorizarea  Corpurilor legiuitoare,  fără ştirea ţării,  aducându-se  în cabinet,  fără nici o cauză parlamentară 
învederată, miniştri noi, asupra misiunii sau tendenţelor cărora toată lumea era în întunerec, s-au făcut promisiuni contrarii textului 
Tratatului de la Berlin, s-au părăsit singurul teren sigur pe care ţara putea păşi, şi astăzi am ajuns că ceea ce guvernul a lunecat a 
promite ni se impune vrând - nevrând . Odată porniţi pe acest coborâş , fără îndoială unul din vecini nu putea sta nepăsător faţă cu 
concesiile făcute, pe sub mână celuilalt, deci astăzi se prezintă şi el cu cererea privitoare la braţul Chiliei şi, din resentiment în 
contra duplicităţii guvernului român, cere escluderea reprezentantului regelui din Conferenţă.
Puterile celelalte, reduse prin propunerea lui Sturza de a asista ca privitori  timporari  la eterna prezidenţie de drept a 
Austriei, taxate din iniţiativa noastră de a cincea roată la car, găsesc de cuviinţă că, dacă e vorba să-i facă Austriei asemenea 
concesiuni, s-o facă încai în socoteala lor proprie şi în schimbul unor compensaţii pe alte terene decât după bunul plac al unui 
ministru din Bucureşti.
Izolarea completă a României este aşadar pe deplin esplicabilă.
[10 februarie 1883]
 
[„ADMIRABILA DIBĂCIE...”]
 
Admirabila dibăcie a oamenilor noştri de stat fu în timpii din urmă atât de mare încât toate puterile întrunite în Conferenţă 
au fost în contra noastră şi singurul nostru apărător — din ironie — Austria. Cabinetul din Viena pare a nu fi numai un escelent 
diplomat, ci cată a fi având o vână dramatică rară, căci nu e lesne a se servi de atât de mari şi de nobili actori pentru a produce un 
efect final atât de maestru.
În adevăr, ce-a putut fi mai frumos? Germania căreia ne-am plecat în toate cele, ţara de naştere a regelui nostru, o putere ce 
nu are nici un interes imediat la Dunăre, e în contra primirii noastre în Conferenţă. Franţa, căreia îi datorim nu numai cultura, dar şi 
ideile noastre nesănătoase, din iubire pentru care am devenit nişte maimuţe ale ei, îmbătrânindu-ne înainte de vreme, pentru a 
aduce măcar cu ea, ea e mai papală  decât papa, mai austriacă decât Austria şi, fără nici un câştig pentru sine, din contra, cu 
perspectiva de-a pierde simpatiile pe care-a ştiut să le inspire în trecut, ajunge până a cere executarea în numele Europei. Italia, 
obiectul afecţiunilor noastre, până şi inutila Turcie , toate cu câte n-avem a împărţi nimic nici în clin nici în mânecă, în contră-ne , 
iar pentru noi ... cine ? Adversarul.
În adevăr, multă minte i-a trebuit guvernului nostru pentru a dezinteresa pe toate puterile în cestiunea Dunării şi a da 
puternicei Austrie o ocazie atât de frumoasă de a juca pe generoasa biruitoare. Înadins să fi căutat cineva să facă lucrurile atât de 
rău, nu s' ajungea la un rezultat aşa de faimos ca cel obţinut la Conferenţă. Toată politica noastră stă în faţa lumii atât de ineptă 
încât însuşi adversarului i s-a făcut milă de ea. Dac - am fi privitori numai, ca la teatru, lucrul ar fi comic în adevăr, dar asupra 
noastră se descarcă toate, şi atât de falsă, atât de izolată e poziţia noastră prin inepţia celor ce conduc destinele ţării, atât de bine au 
ştiut pretinşii noştri oameni de stat să stârnească toată Europa în  contră-ne  , încât stăm uimiţi şi ne aşteptăm la o mai mare 
comedie, ne aşteptăm să vedem pe aceşti oameni pretinzând să-şi facă şi un merit din această nemaiauzită stare de lucruri.
Am arătat ieri că de la 1881 încă, dintr-un timp în care Dunărea putea fi scăpată, deoarece expediţiunea egipteană nu 
avusese loc, fără nici o silă din afară decât cea unilaterală a părţii  interesate  , guvernul nostru oferise deja Comisia Mixtă, 
admiterea puternicului neriveran, prezindenţia lui de drept. Mai mult. N-am fi ştiut nimic de anteproiect daca ,,L'Indépendance 
roumaine" n-ar
fi avut ocazia să şi-l procure. Deputaţi ca Dimitrie Brătianu, ca Chiţu, nu ştiau absolut nimic despre aceasta. Ei înşişi au fost uimiţi 
de graba fatală cu care guvernul alunecase pe clina concesiunilor şi d-lui Dumitru Brătianu îndeosebi uşurinţa — ca să nu zicem 
mai mult — a politicei esterioare a guvernului i-a deschis ochii, de s-a spăimântat de abisul înaintea căruia stăteam. A trebuit acest 
eveniment de înspăimântătoare gravitate ca, la bătrâneţe, să-i cază vălul de pe ochi, pentru ca să vază în fine de ce sunt capabili şi 
înăuntru cei ce în afară lucraseră astfel. Când a spus că nu mai e om onest în ţară n-a vorbit poate numai de deputaţii ce-i stăteau în 
faţă: ochii i s-a  despăienjenit  , pentru a vedea lunecând înainte-i neatârnarea acestei ţări  de 'mpreună  cu Dunărea. Calimach 
Catargiu, silit de bănuiala aruncată asupra lui, descopere duplicitatea guvernului, e ameninţat cu darea în judecată şi moare de 
supărare. Cogălniceanu, bolnav şi bătrân, reîntinereşte în culmea vieţii sale pentru a apăra Dunărea, mişcătoarea pavăză de argint a 
neatârnării noastre străvechi, a căreia pierdere totdeuna robie au însemnat. Iar ţara aceasta, ameţită ca un taur de demagogia ei 
internă, de zdreanţa roşie a republicei de disculţi, e distrasă de la cestiunea cea mare, pierde ca pe nişte cărţi pe joc simpatiile 
tuturor popoarelor europene, pentru a se ocupa de mijlocul cum să asigure reuşita în alegeri a paraliticilor ei politici.
Cu aceste mizerii dinlăuntru ni s-a distras atenţia până în momentul când ne vedem singuri, părăsiţi de toată lumea, puşi la 
discreţia, avizaţi la bunăvoinţa unui vecin puternic, sub a cărui stăpânire consângenii noştri sunt apăsaţi, persecutaţi c-o ură oarbă 
de conlocuitorii lor.
În fine rezultatul final al politicei noastre dunărene se rezumă în următoarele trei modificări pe cari Conferenţa le-a 
introdus în şedinţa ei de marţi, în propunerea Barrere:
 
1. Austria şi România având amândouă a lua parte în Comisia Mixtă, reprezentanţii lor respectivi din Comisia Europeană din Galaţi 
nu vor fi chemaţi, când le va veni rândul, în Comisia Mixtă, încât nici o putere să nu dispuie de un vot dublu în Comisia Mixtă;
2. Secţionarea Dunării de la Porţile de Fier până la Brăila se va face longitudinal şi nu transversal , pentru a se feri orice stat 
riveran de orice amestec străin;
3. Numirea subinspectorilor de navigaţiune i se atribuie fiecărui stat ţărmurean, care va fi astfel însărcinat cu executarea materială a 
reglementelor în propriile sale ape.
 
E lesne de văzut că prezidentul unic în această Comisie ar fi Austria, puterea mare pusă în fruntea unor state pe cari 
Conferenţa le-a tratat de nesuverane , neadmiţând pe nici unul din ele în sânul ei. E pe de altă parte asemenea sigur că cel dentâi 
delegat al Comisiei Europene ar fi, după ordinea alfabetică, al Germaniei (Allemagne), asupra atitudinii căruia, tocmai în anul 
hotărâtor pentru soarta viitoare a Dunării, nu suntem în drept de a ne face nici o iluzie.
[11 februarie 1883]
 
MANOPERE ELECTORALE
 
D. Brătianu cu Simuleştii şi Chiriţopolii săi începe a-şi bate joc de lume. Consiliul comunal din Vâlcea şterge din listele 
electorale pe membrii familiei Lahovari, sub pretextul ridicol că n-ar fi naturalizaţi. Asemenea farse nedemne, prea ridicole pentru 
a fi jignitoare chiar, se petrec ziua-n amiaza mare, asemene copilării se patronează de guvern şi de partidul său. Un Simulesc , om 
care în câţiva ani de prefectură înjghebează avere şi plăteşte datorii enorme — numai din leafă, se 'nţelege — şi oameni de teapa 
aceasta, pentru care ocuparea unei funcţiuni publice e o ocazie de-a se îmbogăţi prin spoliare, găsesc timp pentru asemenea farse 
nedemne, iar d. Chiţu e îndestul de naiv ca să nu zicem altfel pentru a spune că asemenea  ignom [in]ii ,,sunt deprinderi ale 
trecutului şi că ar fi intrat în moravuri prin şcoala ce conservatorii ar fi dat-o ţării".
Deşi lucrul e în sine destul de absurd pentru a-i da o mai mare importanţă decum i se cuvine, dar, de vreme ce adversarii de 
rea credinţă se servesc până şi de asemenea invenţiuni în manoperele lor electorale, vom spune numai că, abstracţie făcând de 
demnităţile publice pe cari le-au ocupat în ţară membrii ei, familia Lahovari însăşi e, prin alianţă şi moştenire, urmaşă familiei 
Socoteanu de peste Olt. 1 
  
 ___________________________ 
 1  Când, în urma victoriilor principelui Eugeniu de Savoia şi a Tractatului de la Passarovitz , 1718, Austria a ocupat Oltenia, un 
Gheorghe Socoteanul — boero primae classis — de pe Jiul inferior a fost propus de cătră o deputaţiune şi numit comisar imp[erial ] 
al provinciei Oltenia.
Reproducem aci cuvintele d-lui Alexandru Lahovari prin cari a interpelat în Cameră pe d. ministru de interne asupra 
cazului acestuia, care, ca manoperă electorală, e desigur monstruoasă şi unică în felul ei.
______________
„In diesem officio (Comissarius provincialis ) ist durch die Deputation vorgeschlagen und von mir derweilen acceptiret 
worden: der Bojar Georgiza Sokotanul , weszen Eigenschaften mir in gleichen ohnbekannt seynd ; doch wird Er gerumt in der 
Lechenkunst wohl erfahren und ein sonsten accurater Mann zu zeyn ". (În acest oficiu de comisar al provinciei s-a propus din 
partea  deputaţiunii  şi a fost acceptat între acestea de cătră mine  boerul  Gheorghiţă Socoteanul, ale cărui calităţi nu-mi sunt 
cunoscute în afacerile acestea, însă după renume ar fi bine esperimentat în arta calculului şi în genere un om integru .)
Vezi Documente privitoare la Istoria românilor de Eudoxiu de Hurmuzaki , vol. VI, anii 1700—1750, p. 308, 318, 321, 326 et sq.
[13 februarie 1883]
 
REPUBLICANII FRANCEJI
 
Cine sunt bărbaţii de stat în ale căror mâini se află astăzi încredinţate destinele Franţei? Cetind într-o foaie vieneză 
răspunsul la această întrebare, ne-am adus aminte fără voie de tagma demagogilor, anarhiştilor şi cumularzilor noştri. Iată bunăoară 
ce ne spune foaia vieneză despre unele personaje din proaspătul cabinet francez:
 
D. Ferry are un ce mic şi înjosit în sine şi în politica sa, dar un Lucru nu i se poate contesta: are o voinţă de fier, este 
un bărbat de o mare energie. (Voieşte şi vei putea!) El este din Lorena şi oamenii d-acolo sunt cunoscuţi în Franţa ca 
încăpăţânaţi . Voinţa sa cea fermă l-a adus unde este şi-l face conducătorul majorităţii Camerei, fără, să fie popular în 
realitate.
D. Ferry este omul execuţiunilor politice. Aceasta nu e afacerea cea mai plăcută, poate nici cea mai curată. Ea te 
sileşte înainte de toate să te înconjori cu oameni ce sunt de o calitate cam problematică. Pentru oarecari misiuni sunt 
tocmai inevitabili cerţi complici, oricât de neplăcuţi şi compromiţători ar fi. Nu poţi să-ţi alegi oamenii; ai trebuinţă de ei, 
pentru că nu găseşti mai buni. Nici un diplomat cumsecade nu poate apăra înaintea Europei măsuri de proscriere şi de 
aceea un Challemel - lacour devine ministru de externe. D. Challemel - lacour a fost un favorit al lui Gambetta; el a fost 
odinioară un publicist escelent şi e un orator bun. Foile franceze au povestit că tatăl său şi moşul său au ajuns toţi , 
pentru înşelătorii şi incendieri , în ocne şi au murit acolo. Dar din împrejurarea că se trage dintr-o familie de criminali, 
nimeni nu va face o imputare noului ministru; este o onoare pentru dânsul dacă, plecând de la începuturi aşa de grozave,  
a ştiut să se urce unde este. Dar ca literat d. Challemel - lacour , cu tot talentul său, este un şarlatan. El a trăit în 
Germania şi în Elveţia, cunoaşte literatura germană şi filozofia, ceea ce face pe cineva să fie în Franţa numaidecât un 
bărbat celebru,  un ,,filozof" .Ceea ce povesteşte domnia sa compatrioţilor săi  despre relaţiunile sale  cu Arthur 
Schopenhauer este o minciună...
La 1870 d. Challemel - lacour deveni prefect al departamentului Rhonei şi pe atunci s-a silit să organizeze un fel de 
terorism jacobin . Cu ocazia unor arestări politice el a trimis vestita telegramă: ,,Fusillez moi ces gens la !" După război 
a fost condamnat la 100 000 franci despăgubiri cătră mai multe persoane.. .
Tres faciunt collegium: al treilea este d. Thibaudin - commagny , faimosul general. Şi în locul lui s-ar fi luat altul, 
dacă se găsea. În toată armata franceză nu e un general care să vrea a face ceea ce este gata să facă d. Thibaudin . 
Despre călcarea cuvântului de onoare comisă la 1870 s-a vorbit destul...
Ceilalţi miniştri noi nu merită menţiune, afară doară de d. Waldeck - rousseau , care a fost ministru de interne sub 
Gambetta. El e un bărbat tânăr şi unul dintre gambettiştii cei mai talentaţi; un bun orator şi jurist. Toţi ceilalţi din cabinet 
sunt mediocrităţi basse , ce nu dau materie nici pentru un epigram . Şi apoi cu asemeni oameni să învingi criza, să fortifici 
Republica, să guvernezi Franţa !!
Într-adevăr, câţi franceji vor mai fi cu mintea sănătoasă politică cată să se revolteze contra unui asemenea guvern, 
contra unei atari politice, care experimentează în mod mizerabil cu lucruri şi persoane. Nişte mâini de gogomani se joacă 
în modul cel mai frivol cu libertatea şi chiar cu existenţa Republicei. În Revoluţia cea mare s-a cerut pentru prima oară o 
lege de proscripţiune ; atunci a fost Mirabeau care a strigat cătră ceata încă foarte mică a jacobinilor : ,,Cele treizeci de 
voci să tacă!" Şi ele au tăcut; legea de proscriere a căzut. Dar unde este azi un Mirabeau , care prin tunătoarea sa voce 
să facă pe fanatici şi nebuni să amuţească şi să scape libertatea de cei mai periculoşi duşmani ai ei, de aceia cari se 
folosesc de formele ei şi invocă numele ei spre a o nimici ?
Demagogul uzează şi abuzează de libertate ca de o armă pe care pururea e gata să o înlocuiască cu viclenia şi 
topuzul tiranului laş .
[16 februarie 1883]
[,,«DACIA VIITOARE», IATĂ TITLUL...”]
 
,,Dacia viitoare”, iată titlul unei nouă reviste politice ce apare de două ori pe lună la Paris. Preţul pe an e numai de cinci lei, 
dar în sine e nepreţuită, nepreţuită ca document, ca semn al timpului în care intrăm, ca signatură a culturii şi creşterii politice pe 
care va avea-o generaţia viitoare, dominantă în România, prin îngrijirile d-lui C.A. Rosetti.
Ceea ce ne uimeşte mai cu seamă şi ne întristează când trecem peste stâlpii acestei reviste este lipsa de convingere, lipsa de 
energie sfântă, caracteristică pentru tinerimea tuturor popoarelor; este aerul flegmatic cu care sunt scrise monstruozităţile acestea. 
E ceva greoi şi fără de talent în stil, ceva înjghebat şi neîntreg în idei, ceva ce seamănă a negustorie cu. nouă principii politice. Din 
nou naţionalitatea se ia ca firmă de prăvălie, pentru a debita sub ea ideile nesănătoase ale  radicalismului  cosmopolit. Aceşti 
domnişori se pun la tocmeală cu poporul românesc, poate pentru posturile bugetare la cari aspiră în viitor.
 
... Suntem cu totul logici fiind socialişti - iredentişti . Dar trebuie să se ştie dinainte că n-am voi cu nici un preţ să se piardă munca 
noastră pentru formarea unui regat, imperiu sau republică română de la Dnistru 1  pân' la Tisa, în care pătura domnitoare (română sau 
românizată) să urmeze a trăi trântoreşte , din munca poporului românesc... Pentru ce-am lucra şi noi pentru Dacia viitoare daca după 
formarea ei am fi tot unde suntem şi acum ? Putem noi îndemna pe românii de pretutindene să se folosească de cele dentâi nenorociri ale 
străinilor [pentru] a-şi da mâna, prin urmare putem cere de la mii şi mii de oameni să se primejduiască pentru ca să nu fie, după realizarea 
Daciei, decât tot ca înainte, proletari ?
Ce-i drept putem să-i îndemnăm, dar e de crezut că nu ne vor asculta şi vor face bine.
 
Vorbit-ar-fi oare tot astfel Şincai ce, purtând în desagi istoria românilor, a murit sub un gard?
Dar există oameni între români pentru cari vorba ce se debitează de două ori pe lună pe învelitoarea acelei reviste este atât 
de sfântă că nu cutează s-o pronunţe, pentru a n-o vedea târâtă în noroi de sarcasmele străinilor, cari n-ar avea decât a ne scoate 
ochii cu lipsa noastră de cultură, cu slăbiciunea noastră politică înlăuntru şi-n afară, cu corupţiunea care mănâncă societatea 
noastră, pentru a ne spune: Voi voiţi un asemenea lucru? Pe când cei mai mulţi dintre noi se cred nevrednici, în adâncul sufletului 
lor nevrednici de a ridica vălul de pe acest ideal, cunoscând că numai o altă generaţie, curăţită prin abnegaţiunea şi durere, poate 
îndrăzni să gândească la ea, aceşti domni, pentru cari istoria suferinţelor noastre e un basm, pentru cari mormintele eroilor noştri 
sunt bune de prefăcut în puşcărie, pentru cari nimic din ce au trecut nu e vrednic de veneraţiune , îşi dau aerul a ne zice: Putem 
scoate Dacia din buzunar, dar nu voim decât atunci când veţi fi socialişti. Parcă s-ar pune în sfârşit la mezat pentr-un preţ oarecare 
până şi idealul unora din eroii şi martirii noştri, a cărui realizare e mai departe decât orişicând.
Şi oare Italici i-a mers atât de uşor precum şi 'nchipuiesc aceşti domni ?
Încă din suta a treisprezecea Dante divinul, din a cincisprezecea ingeniosul Machiavelli au pus în serviciul acestei idei 
enorma lor putere de cugetare, ei, capete pe cari natura o dată le formează la o mie de ani, pentru a le sfărâma pe de-apururi... şi cât 
de târziu s-a realizat ?
În suta a nouăsprezecea abia.
Dar ce-aţi învăţat din trecutul greu al poporului nostru ? Fiece palmă de pământ cultivat e câştigată prin dezrădăcinare de 
păduri seculare şi apărată cu cel mai bun sânge al strămoşilor. Toată munca aceasta e o lungă şi penibilă muncă de apropriaţiune . 
Din câteva ponoare de munte ale Carpaţilor un popor mic la număr, în contra căruia se decretează cruciade ca în contra saracenilor 
, urât din cauza statorniciei sale în credinţa străbună , exclus din viaţa publică a Europei pentru că nu e catolic, smulge palmă cu 
palmă, ţinut după ţinut din mânile omului duşman şi a naturii duşmane şi, fără cod de legi, fără şcoală, fără oraşe, fără nici un 
mijloc de cultură, nici acela al limbei sale scrise, se bate cu Baiazid Fulgerul şi cu Mohamet II, care calcă în contră-i pe două 
imperii surpate şi pe paisprezece capete de regi, şi când această luptă crâncenă şi profund onestă durează încă în toate ţările locuite 
de români, domnişorii moleşiţi în braţele Luteţiei cer ca poporul nostru să se dezintereseze de proprietatea sa ? Cine ? Ţăranul din 
Ialomiţa care munceşte singur pân-la o sută de pogoane pe an, muncă pe care musculatura a două sute de bonjurişti n-ar putea-o 
presta ?
Buni bucuroşi  am trebui să fim daca românii n-ar fi împiedecaţi în mod nedemn de cătră adversarii lor politici, prin 
persecutarea instituţiilor de cultură pe cari le posedă, prin persecutarea limbei, bisericii, naţionalităţii lor. Emanciparea aceasta, 
libertatea de-a se întrece muncind, în condiţii echitabile, cu adversarii lor, nu striviţi de atotputernicia şi de nedreptatea statelor în 
cari trăiesc, iată tot la ce pot aspira românii cu drept cuvânt, sub orice guvern ar trăi, şi iată care ar trebui să fie misiunea 
generaţiunii viitoare.
___________
 1  Româneşte: Nistru.
Însă tinerii domnişori înstrăinaţi sunt departe de a-şi cunoaşte poporul lor propriu comoara de energie şi de îndărătnicie 
naţională grămădită în el prin munca seculară, sănătatea judecăţii lui când vorbeşti cu el de asemenea lucruri. E drept că ideile 
demagogice, exemplele de parvenire fără muncă şi merit, au alterat puţin echilibrul ideilor lui abituale, dar - din norocire s-ar putea 
zice - măsurile demagogice prea a inundat repede şi în şivoi ţara pentru ca să nu dezvelească toate relele ce-au adus şi pentru ca să 
nu-l facă a-şi pierde iluziile de ele.
Dar să lăsăm toate acestea. Orice soi de demagogie, fie roşie, fie monarhică, e pentr-un popor ca starea de dezagregaţiune 
pentru un corp. O societate compusă nu din clase adecă din organe c-o activitate specifică ci din indivizi, e ca un corp în 
discompunere chemică în care fiece molecul, scăpând din sfera de atracţiune a semenului său, nu mai însemnează nimic, pentru ca 
totul să nu mai însemneze nimic.                                                  
Venim la un alt act datorit domnişorilor noştri, a cărui origine numai prudenţa nu poate fi: vorbim de adresa înmânată d-lui 
Clemenceau .                         
Daca d. Rochefort sau d. Felix Pyat erau în Parlament desigur că unuia din ei i se adresa actul faimos, dar, în lipsa acelor 
ilustraţiuni, d. Clemenceau e fericitul care are a suporta această onoare.
Nu ştim în adevăr daca cestiunea dunăreană va câştiga mult prin sprijinul binevoitor al onor. d. Clemenceau ; ştim însă 
una: cuprinsul acelei adrese e îndreptat atât de mult în contra vecinei noastre imediate, Austro-Ungaria, şi în contra atotputernicei 
Germanii de astăzi, şi soarta Dunării atârnă atât de mult de aceste două şi atât de puţin de onor d. Clemenceau încât adresa ni se 
pare şi fără consecuenţe practice şi fără oportunitate.
Recunoscători vom fi cu toţii fără îndoială d-lui Clemenceau pentru dezinteresatul său sprijin, căci intenţiunea sa e fără 
îndoială lăudabilă şi cavalerească, dar despre rezultatele ei practice în cestiunea Dunării avem părerea de rău de-a ne îndoi.
Cată să relevăm însă un pasaj din acea adresă, care merită oarecare cenzură:
 
În martie 1871 colonia germană din Bucureşti se adună pentru a serba înfrângerea Franţei.
Studenţii din Bucureşti, indignaţi de insulta adusă doliului nostru naţional, căci inimile tuturor românilor sângerau de nenorocirile 
Franţei, împresoară sala banchetului, pătrund în ea şi aruncă pe fereştri pe toţi germanii, mai întâi pe consulul lor.     
Acestea sunt — fie cu iertare — lucruri cu totul neadevărate. Colonia germană serba nu înfrângerea Franţei, ci ziua naşterii 
bătrânului monarh care conduce soarta Germaniei, aceasta cu permisiunea Consiliului nostru de Miniştri. În sala banchetului n-a 
pătruns nimeni, pe fereşti n-au fost aruncat nimenea, mai puţin decât oricine d. de Radowitz; iar curajoşii aranjatori ai scandalului 
de stradă au fost risipiţi... prin salve de tun ? Ferească Dumnezeu ! C-o duşă rece dată de pompierii M. Sale, cari în timp de pace au 
prozaica meserie de-a stinge nu numai casele, ci şi focurile patriotice.
Iată adevărul. Ne-ar părea rău daca d. Clemenceau ar fi indus în eroare de acea tiradă şi ne îndoim că mişcarea ar fi avut 
loc daca în faţa romanilor care făceau gălăgie s-ar fi ivit un singur dac, sub formă de dorobanţ , c-o armă încărcată.
[17 februarie 1883]
 
[„SĂ NU SE SUPERE CONFRAŢII NOŞTRI...”]
 
Să nu se supere confraţii noştri de la ,,Românul" daca le vom aminti o zicătoare ţărănească: „Boul se leagă de coarne, omul 
de limbă".
Pasajul din ,,Românul" prin care se promite înfiinţarea Comisiei Mixte, primirea Austriei neriverane în ea precum şi 
prezidenţia ei perpetuă, prin care se laudă înţelepciunea guvernului de-a face la timp concesiuni nimerite şi se impută opoziţiunii 
îndărătnicie şi imprudenţă, acel pasaj leagă de limbă şi pe guvern şi pe partid şi pe confraţi. Acel pasaj, pe care „Binele public" [î]l 
reproduce zi cu zi în fruntea coloanei întâi , pe care noi l-am citat asemenea în polemicele noastre cu confraţii, arată învederat că 
cestiunea Dunării a fost compromisă din capul locului. Orice discuţie ni se pare de prisos aci; ceea ce s-a tipărit nu se poate face 
netipărit ; ceea ce s-a făcut nu se face nefăcut ; c-un cuvânt: ,,Boul de coarne, omul de limbă".
Dar fost-a intenţia guvernului bună sau lăudabilă când a alunecat a face acele făgăduinţi cari compromiteau cestiunea şi ne 
răpeau încrederea puterilor apusene ? Ce să zicem ? Suntem siguri că ,,Românul" ar pune mâna-n foc pentru a jura că intenţia a 
fost cea mai bună. Iadul — zice Dante — e pavat cu cele mai bune intenţiuni din lume. Cu cele mai bune intenţii, dar cu o rea 
politică, rezultatele sunt rele, dezastroase chiar, şi scuza că inima a fost curată rămâne o copilărie în viaţa politică.
Ar fi de recomandat să fim serioşi în discutarea acestei cestiuni, d. Brătianu a fost — poate — amăgit prin fel de fel 
iluziuni pe cari adversarul a ştiut să i le farmece dinaintea ochilor şi, ca să-şi prinză visul de picioare, a făcut — precum se ştie — 
o călătorie pe la câteva Curţi. Acesta este momentul dramatic în care s-au făcut promisiunile adesea citate, cari sunt echivalente cu 
însuşi primirea în principiu a anteproiectului austriac. Dar acest moment ne-a costat mult. E de prisos a spune că Franţa, Rusia, 
Anglia — toate puterile c-un cuvânt — n-au avut decât să afle scopul acelei călătorii, precum să şi vază promisiunile făcute, pentru 
a se dezinteresa cu totul în cestiunea Dunării şi a lăsa România să alunece pe clina ce i-o crease duplicitatea guvernului ei. Prin 
acel act d. Brătianu a pierdut încrederea a cinci cel puţin din şapte puteri.
Dar d-sa se supără. Urmează discursul tronului, îmbrăcat de sus până jos în zale şi platoşe de oţel: ţara 'l vede, quiriţii 
aplaudă, crezând că lucru mare ce asigurări trebuie să fi având primul nostru ministru de la puterile din apus pentru a vorbi cu atâta 
emphasis . Aş! Nimic ! Scuzele plecate ale blondei sale umbricule , curbele adevărat orientale, cu fruntea la pământ, cari dedeau 
umbrei o formă de elipsă ne-a dovedit că discursul era un act de vitejie neprecugetată , care a răsuflat în urma celei mai mici 
ameninţări, răspândind asupra ţării un aer de nespusă umilinţă. Acesta e al doilea moment dramatic în care ţara a pierdut încrederea 
şi a celor din urmă două puteri, încât azi le vedem pe toate în contra noastră.
Să stăm strâmb dar să vorbim drept. De la război încoace au fost o sumă de momente în cari o atitudine fermă ar fi scăpat 
cu toată siguranţa cestiunea Dunării. Au existat momente în care interesele nici unei puteri nu fuseseră încă angajate prin acte 
ulterioare, în cari ele nu aveau nici a cere compensaţii, nici a le da, în cari Dunărea noastră nu devenise încă un obiect al politicei 
de compensaţiuni. Toate acele momente preţioase cabinetul d-lui Brătianu le-a lăsat să treacă neîntrebuinţate sau le-a risipit în 
deşert fără ţintă, dându-le pe mâna a diferiţi copii mari cari se joacă de-a diplomaţia şi cari de câte ori fac, fără s-o ştie poate, 
afacerile străinilor, se cred cumplit de fini.
Nu mai relevăm modul incalificabil cu care în acest timp au fost tratat personalul nostru diplomatic, oameni de valoarea 
unui Kogălniceanu sau a unui Callimach Catargiu. Acum, când lacul s-a limpezit, ţara vede bine cine-a avut dreptate, cine nu. 
Toate acestea le zicem pentru
cazul când intenţiile guvernului ar fi fost bune şi actele sale numai nişte greşeli. Dar din cabinetul d-lui Brătianu au făcut parte 
oameni asupra intenţiei cărora chiar există grave bănuieli, oameni ce par a-şi fi făcut un program din aservirea noastră economică.
Nu ştim în adevăr prin ce peripeţii va mai trece cestiunea. Rusia declarând însă că primeşte condiţia cuprinsă în 
contrapropunerea Angliei, de care e legată aprobarea cererii sale, adecă primind ca reglementul pentru gura Chiliei să nu intre în 
vigoare decât cu aprobarea Comisiunei Europene de la Galaţi, e probabil că Conferinţa se apropie cu paşi grabnici de sfârşitul 
lucrărilor sale.
Ce se va întâmpla atunci în privire-ne ?
,,Le Temps", al cărui corespondent din Londra se zice că ar fi stând în relaţiuni cu fatalul d. Barrere, ne spune că membrii 
Conferenţei vor semna două protocoale deosebite: unul la semnarea căruia va putea fi admisă şi România, apoi un altul, în care se 
va declara că, dacă România va stărui în rezistenţa sa, puterile vor stărui asemenea în menţinerea hotărârilor Conferenţei.
Faţă cu asemenea rezultate de politică esterioară, ce să facem noi cu patriotismul, cu bunele intenţii etc. ale guvernului ? Să 
le conservăm în alcool , ca pe nişte mostre organice, pentru edificarea generaţiilor viitoare ? E evident că n-avem ce face cu ele şi 
că invocarea zilnică a virtuţilor problematice cari ar fi animând pe patrioţii roşii nu sunt în ochii nimărui o compensaţie pentru 
pierderile reale ce le suferă ţara sub acest regim.
[19 februarie 1883]
 
[„CAMERA A PRIMIT...”]
 
Camera a primit cu mare majoritate proiectul de lege al gradaţiunii salariilor profesorale, un deziderat pe care corpul nostru 
didactic [î]l manifestase demult şi în deosebite rânduri.
Principiul gradaţiunii e just nu numai pentru această ramură, ci pentru toate serviciile publice de la îndeplinitorii cărora se 
cer cunoştinţe speciale cu greu şi în mult timp câştigate, fără a li se da cu toate acestea perspectiva înaintării. Spre deosebire de 
statele antice, statul modern e sărac. Societatea, în mişcarea ei industrială şi economică, deschide o sumă de ramuri de activitate 
bine plătite şi atrage tinerimea inteligentă la ele, încât statul, care din parte 'şi are asemenea o sumă de lucrări tecnice şi speciale de 
îndeplinit, e prea ades în pericol de-a fi servit prost, pentru că plăteşte prost.
În ţările din Apus titlurile şi decoraţiile formează un surogat încă respectat pentru răsplătirea meritelor pe care statul nu e 
în stare a le  recompensa  băneşte; onorile pe care el le  gradează  după însemnătatea serviciilor aduse ţin locul unei sporiri 
îndestulătoare a  salariilor  şi lucrul nu este tocmai nepractic de vreme ce pentru  amorul - propriu  al oamenilor din Apus o 
distincţiune e adesea mai preţioasă decât o recompensă bănească.
La noi risipa şi abuzul ce s-a făcut cu aceste semne le-a luat orice valoare în ochii publicului, încât cei mai mulţi oameni 
privesc conferirea lor mai mult ca un fel de jignire decât ca o distingere. Odată însă ce aceste semne sunt lipsite de chiar raţiunea 
lor de-a fi, odată ce nu se conferă pentru a distinge şi măguli meritul, ci după plac şi pentru cauze electorale, purtarea lor încetează 
de-a fi o onoare şi nu mai pot fi întrebuinţate ca un mijloc legitim pentru a răsplăti muncă şi merite, deci statul e pus în necesitatea 
de a recurge la alte mijloace, mai reale, spre a face faţă acestei trebuinţe.
În privinţa profesorilor o şi face, de astădată prin legea gradaţiunii .
Rămâne numai ca şi membrii corpului didactic să se convingă că aceasta e tot ce se poate face pe cale bugetară pentru 
îmbunătăţirea sorţii lor materiale şi de-acum înainte să evite ocupaţiunile străine sferei lor de activitate. Un profesor, cu cât o fi 
mai bun, cu cât se ocupă mai îndeosebi cu obiectul său şi se va specializa cu atât terenul altor ocupaţiuni devine mai străin pentru 
el, cu atât mai apt va fi pentru catedra ce-o ocupă, dar totdeodată mai neîndemânatic pentru orice soi de alte ocupaţiuni. În ştiinţă 
va înainta, căci nu este una din ele care să stea pe loc. Pe toate terenele se fac în fiece an descoperiri nouă şi chiar numai datoria 
de-a rămânea în curentul ştiinţei contimporane e îndeajuns pentru a-i ocupa profesorului tot timpul său desponibil şi puterea sa 
desponibilă de muncă. Şi cu cât cineva se adânceşte mai mult într-o ramură de ştiinţă cu atât ea devine mai interesantă, cu atât 
setea de a şti se măreşte. Prin chiar natura spiritului omenesc, nici una din ştiinţe nu poate avea sfârşit, de aceea perfectibilitatea 
fiecăreia e infinită. Fiecare din ele merită ca o inteligenţă omenească să i se consacre ei viaţa
întreagă, dar se 'nţelege că din momentul acela inteligenţa destinată ştiinţei trebuie pusă la adăpostul luptei pentru existenţă, la 
adăpost de vicisitudinile celorlalte clase ale societăţii.
Pân' acum profesorii erau condamnaţi la un fel de stagnaţiune, căci o înaintare pe scară ierarhică nu există pentru omul 
special, iar munca sa, Oricât s-ar fi perfecţionat prin esperienţă şi studiu, rămânea retribuită pururea în aceeaşi măsură. După legea 
nouă timpul de serviciu e măsura după care se judecă şi se remunerează progresele în ştiinţă şi metoda de predare ce se presupune 
că profesorii le-ar fi făcut şi, daca nu există înaintare pe cale ierarhică, cel puţin un spor al retribuţiei la anume perioade de ani 
asigură profesorului o existenţă lipsită de griji, liberă a se ocupa cu cercetarea şi propagarea adevărului.
Dar tocmai asupra cercetării şi propagării adevărului cată să insistăm. Daca în corpul nostru didactic există multe şi 
onorabile excepţiuni, nu putem tăgădui pe de altă parte că o seamă dintre profesori de liceu, mulţi dintre cei de universitate nu sunt 
în curentul ştiinţei moderne. De când au ieşit de pe băncile şcoalei n-au mai pus mâna pe carte. Erori demult  invalidate prin 
esperienţă şi argumente foiesc până astăzi atât în prelecţiuni cât şi în cărţile lor didactice. Mulţi dintre cei mai bine văzuţi chiar nu 
au sentimentul onestităţii literare; o sumă de cărţi puse în mâna elevilor sunt plagiate neruşinate de pe cărţi străine, cu atât mai 
scandaloase cu cât plagiatorii s-au dispensat până şi de cunoştinţa elementară a limbei române, dând textele străine într-o formă 
nemistuită şi necorectă , proprie a nimici simţul logic al şcolarilor.
Mulţi se ocupă cu lucruri cu totul străine de sfera activităţii lor. Vreun text vechi, compilat acum douăzeci de ani, le 
serveşte şi azi pentru prelecţiuni şi toate orele în afară din şcoală le consideră ca ore libere, pe cari le consacră negoţului, 
întreprinderilor, politicei ş.a.m.d. Prin provincie mai cu seamă [î]i vedem nu numai luând parte activă la politică, dar devenind şefii 
facţiunilor provinciale şi combătând pe adversari cu un venin şi cu o răutate care-a devenit proverbială tocmai pentru profesori şi 
care le-a atras din partea publicului multe epitete. Pe cât timp se zicea că corpul didactic e uitat de Dumnezeu n-am fi crezut poate 
s-avem dreptul de-a releva defectele pe care el le are în ţara noastră. Dar, din momentul în care şi pentru el se deschide calea unei 
înaintări continue, măsura care vom pune-o va fi neapărat mult mai exigentă decât în trecut.
Profesorii trebuie să se specializeze de acum înainte. Din simpli absolvenţi ai facultăţilor, din simpli licenţiaţi, ei trebuie să 
devie cu timpul învăţaţi adevăraţi în ramurile lor şi să facă de prisos emigrarea tinerimii noastre în străinătate. La noi, unde cultura 
a fost de secole înţelenită , nimeni nu are scuza că antecesori iluştri nu i-ar mai fi lăsat nimic de lucrat; din contra, tuturor li se 
prezintă posibilitatea de-a câştiga prin muncă o reputaţie respectată.
[22 februarie 1883]
 
MANIFESTUL STUDENŢILOR UNIVERSITĂŢII DIN
BUCUREŞTI CĂTRE PRESA ROMÂNĂ
 
Publicăm mai la vale manifestul tinerimii universitare din Bucureşti adresat presei române în cestiunea Dunării. Fără 
îndoială preţuim sentimentele patriotice ale tinerimei noastre şi nici am dori ca ea să fie altfel în această privire decum este. Dar, ca 
şi cu ocazia adresei înmânate d-lui Clemenceau, ne îndoim de rezultatele practice ale acestei manifestări. E poate rău de-a provoca 
ironia sorţii şi desigur o ironie e ca, imediat după înmânarea acelei adrese, d. Barrere să fie înaintat la rangul de secretar de stat de 
către guvernul său. Oare tinerimea noastră e convinsă că opunerea oamenilor ce ne domină e serioasă în Cestiunea Dunării, că ei 
sunt nevinovaţi ca copiii nou născuţi ? Puterile fac ceea ce se face în lume, fără scrupule escesive ele urmăresc pe socoteala noastră 
şi a oricui interesele lor politice şi economice; atitudinea noastră ar trebui să fie de-a nu ne face complici vinovaţi ai procederilor 
lor. În privirea aceasta însă nu avem nici un cuvânt de-a da guvernului de la noi un absolutoriu , nici credem că merită sprijinit fie 
chiar prin manifeste ale tinerimii. Trecutul ne învaţă că el nu s-ar folosi de acest sprijin decât pentru [a] masca complicitatea sa 
deja dovedită în această cestiune.
[24 februarie 1883]
[„CE DOREŞTE «L'INDÉPENDANCE ROUMAINE»
DE LA OPOZIŢIE ?”]
 
Ce doreşte ,,L'Indépendance roumaine" de la opoziţie ? Să declarăm că Conferenţa de la Londra e nedreaptă cu România ? 
Că împărăţia vecină, cerând Comisia Mixtă pe Dunăre, pretinde ceva escepţional, ce nu e prevăzut în Tratatul de la Paris şi-n cel 
de la Berlin ? Că jurisdicţiunea esclusivă pe braţul Chiliei nu se poate obţine decât în contra Tratatului de la Paris, care pune toate 
gurile Dunării fără escepţiune sub autoritatea Comisiunii Europene ? Asta s-o declarăm ? Dar cine se îndoieşte despre asta ? Dar 
chiar acele puteri cari tratează acum în Conferenţă se îndoiesc ele un moment că ceea ce pretind este mai mult decât dau tratatele? 
Dar daca n-ar fi astfel, daca totul s-ar reduce la o simplă interpretare de text, fără sporire de drepturi, fără modificarea esenţei chiar 
a instrumentului de pace de la Berlin, ar mai fi fost nevoie de Conferenţă, s-ar mai ridica discuţiuni ? Fără îndoială nu.
Din nenorocire tratatele nu mai au longevitatea pe care o aveau înainte. Un drept pozitiv şi codificat al ginţilor nu există şi, 
chiar dac' ar exista, nu ştim ce sancţiune ar avea. Tratatele se menţin în vigoare prin echilibrul real al puterilor europene, prin 
raporturi oarecum de greutate şi de forţă, şi dreptul scris e mai mult arma celui slab şi un mijloc de-a trezi conştiinţa acelui 
echilibru. Din punct de vedere mai înalt am putea zice că adevărul rămâne adevăr oricât de rău l-ar apăra cel care-l susţine, că 
dreptatea rămâne dreptate oricât de puţin iscusit ar fi advocatul care luptă pentru ea. Tot din acest punct de vedere se poate zice că 
e fără precedent ca despre o ţară pe deplin neatârnată, despre pământul, despre apa, despre locuitorii ei alţii să hotărască fără s-o 
întrebe, fără s-o primească chiar între ei. Am zice mai mult. Oricât de rău ar fi fost apărătorul cauzei noastre — şi desigur că mai 
rău ca d. Brătianu n-a putut fi nimenea — nu pe apărător aveau a-l considera puterile, ci cauza însăşi, care rămâne dreaptă chiar 
daca cel ce-o apără e nedrept. Uneori ne vine a crede chiar că în Conferenţa de la Londra unele din puteri ne apără fără s-o 
mărturisească mai bine decum înţelegem noi s-o facem şi că, în conştiinţa lor, împărtăşesc acea măreaţă idee de dreptate pe care 
cel slab înclină a o avea.
Dar, cum am zis, toate aceste le spunem din punct de vedere al dreptăţii, ale cărei postulate n-au din nenorocire o altă 
sancţiune decât cel mult generozitatea firească a celor mari, o generozitate uneori alterată de interese.
Dar nu aceasta vrea ,,L'Indépendance roumaine", ci mai mult:
 
Opoziţiunea n-a înţeles că, unindu-se cu guvernul şi ajungând prin acest act de înalt patriotism să împiedice dominaţiunea Austriei 
pe Dunărea română, ea scăpa fără îndoială guvernul, dar scăpa şi ţara.
 
Care guvern, fie-ne permis a întreba?
Cel din 1881, care găsea că e prudent şi la timp să admită Comisia Mixtă, participarea Imperiului la ea, prezidenţia 
permanentă ? Cel de azi, care nu vrea toate acestea ? Dar nu vrea? Ştim noi sigur, ştim pozitiv ceea ce vrea sau nu vrea guvernul 
nostru ? Nu ştim nimic. În toate cestiunile ne-am trezit cu surprinderi, ca şi când încrederea ţării acesteia ar trebui escamotată. Că 
aşa este, vom cita un singur caz. Manifestul, numit al tinerimii universitare din Bucureşti, pe care l-am tipărit cu oarecari rezerve în 
numărul nostru de ieri, e escamotat de la un număr mic de studenţi de cătră un agent al partidului roşu, e revăzut, fără ştirea 
semnătorilor sperăm, de onor. Radu Mihai, încât majoritatea studenţilor a pregătit un protest în contra-i pe care-l comunicăm mai 
la vale, neputându-ne opri de a-i lăuda tonul serios şi plin de inteligentă linişte. Va să zică nici măcar inima tinerimei nu e cruţată 
de ademeniri, ca să zicem aşa, poliţieneşti, cu sinceritatea ei înnăscută, ea să şteargă greşalele guvernului, ea să şteargă acel pasaj 
fatal din ,,Românul" (iunie 1871) prin care se dădea tot ce pretinde azi Imperiul în Conferenţa de la Londra?
Tot astfel nu înţelegem cum opoziţia poate fi chemată a împărtăşi răspunderea unei rele politici esterioare. Să ne unim ? 
Dar care caz grav ne-a găsit vreodată dezbinaţi? Când lucrurile ajung la o încordare estremă desigur că românii sunt uniţi, dar nu 
de aceasta e deocamdată vorba. Ceea ce se cere e ca opoziţia, care de ani de zile, de pe când trăia Epureanu încă, a dat alarmă în 
cestiunea aceasta, să ajungă a împărtăşi până şi răspunderea morală a purtării necorecte a guvernului. Aceasta ni se pare o cerere 
prea mare. Exemplul onor. D. Ionescu — pe care noi îndealtmintrelea nu l-am numit trădător — nu ne ademeneşte deloc, deşi d-sa 
trebuie să fi ştiind ce face şi n-are nevoie de învăţămintele noastre.
[26 februarie 1883]
[„E CURIOS CUM LEGILE...”]
 
E curios cum legile cele mai importante trec cu iuţeala fulgerului prin conştiinţa votatorilor noştri. Vorbim de convenţiunea 
de  estrădare  cu Ţările de Jos sub care vedem semnul  preţiosului  d.  Mitileneu  . În sine n-avem nimic de zis în contra unei 
convenţiuni de estradare pentru crime comune, încheie-se ea cu Ţările de Jos sau cu oricare alt stat; cestiunea e cu totul alta: ca nu 
sub numele şi firma de estradare pentru crime comune să se strecure estradarea pentru delicte politice sau pentru fapte conexe cu 
crimele politice şi rezultate din ele.
Nu Olanda este ţara care ne-ar inspira vreo îndoială în privirea interpretării convenţiunii. Există însă alte state, în care 
stările de lucruri sunt departe de a fi atât de fericite, pline de regulă şi soliditate, precum sunt în harnica şi inteligenta Olandă ; se 
poate deci ca această convenţie cu totul inofensivă, daca privim statul cu care se încheie, să devie esenţial alta daca se va încheia 
cu alt stat în aceeaşi formă şi cu acelaş text.
Art. 11 al Constituţiunii zice:
 
Toţi străinii aflători pe pământul României se bucură de protecţiunea dată de lege persoanelor şi averilor în genere.
 
Credem că nici o punere la cale internaţională nu poate şi nu trebuie să zădărnicească acest principiu constituţional. Sub 
numirea de „străinii aflători pe pământul României" se cuprind în cazuri multe românii din provinciile vecine cari nu sunt încă 
împământeniţi.
Pentru noi însă e just ceea ce permit legile noastre, injust ceea ce ele opresc.
Dreptul de a caracteriza faptul, de a-l numi delict politic sau comun, de-a recunoaşte că merită sau nu să fie pedepsit, 
trebuie să aparţină justiţiei noastre şi nu interpretării străine.
Pe cât convenţia aceasta nu e sancţionată încă şi nici a trecut prin Senat ar fi de dorit să nu se primească decât amendată, şi 
anume: că faptul trebuie caracterizat de justiţia statului căruia i se cere estradarea, rezervă relevată şi de Franţa în ocazii analoge. 
N-am dori ca prin interpretări subtile, prin analogii etc. să se nimicească dreptul de azil de care se bucură refugiaţii politici în ţările 
noastre. Toate tocmelele ţării acesteia sunt prea slabe pentru ca-ntr-o zi să n-avem poate noi înşine nevoie de dreptul de azil al 
străinătăţii. N-am voi să vedem estradaţi de pe pământul României, sub pretextul poate a unor delicte comune, oameni politiceşte 
oricât de vinovaţi, dar nevinovaţi şi în înţelesul legilor noastre şi după conştiinţa noastră publică.
[26 februarie 1883]
 
[„NE SILIM A PĂSTRA...”]
 
Ne silim a păstra faţă cu confraţii de la ,,Românul" toate formele urbanităţii , deşi reaua lor credinţă e uneori atât de 
revoltătoare încât silinţa noastră întâmpină însemnate dificultăţi. Chiar confraţii trebuie să înţeleagă că toate în lumea aceasta au o 
margine, că nu pot merge cu neadevărul atât de departe încât să ne atribuie nouă acte de cari ei şi numai ei sunt vinovaţi în mod 
patent.
Să rezumăm, pentru a nu ştiu câta oară, ceea ce e în cestiune.
„Românul" — nu altă foaie de-o importanţă secundară şi de opinii problematice — el, organul marelui partid numit liberal 
naţional , în numărul de la 2 iunie 1881, recapitulează — în numele guvernului român, să fie bineânţeles — concesiunile făcute 
Austriei. Iată - le textual:
I. Înfiinţarea unei Comisiuni Mixte pentru supravegherea navigaţiunii şi a regulamentelor de poliţie fluvială între Galaţi şi 
Porţile de Fier.
II. Admiterea Austro-Ungariei în Comisiunea Mixtă.
III. Prezidenţia Comisiunii Mixte să aparţină delegatului Austro-Ungariei. Şi încă cum se fac aceste concesiuni ? Nimerite. 
La timp. Mergând sigur spre împlinirea scopului. Nu ca aciia — adecă cei din opoziţie — cari se fălesc c-o împotrivire îndârjită şi 
fac zgomot.
Nimeni nu presupune, credem, că opoziţia ar fi fost atât de machiavelic perfidă încât să introducă acel pasaj — în numele 
guvernului — în preţioasele coloane ale ,,Românului" fără ştirea redacţiei, cu ignorare deplină din partea onor. Costinescu şi a 
celorlalţi.
Verba volant , scripta manent . Ceea ce-or fi pus la cale prin viu grai onorabilii în cestiunea Dunării s-au uitat, aşa precum 
se uită apele acestui râu după ce s-au revărsat în mare. Ei! Cum n-avem noi ceva scris din vremea întrevederilor de la Livadia ? 
Alta ar fi politica Ţării Româneşti atunci !
Am reprodus aceste scripta şi ce era mai natural decât să zicem: Dar oare daca contele Kalnocky ar scoate ochii cu ele 
reprezentantului României din Londra ?
,,Românul" prinde această ocazie cu mânile — cel ce se-neacă se prinde de-un pai — şi are îndrăzneală a zice că procurăm 
argumente adversarului. Noi le procurăm ? Noi le-am scris? Noi am intrat în tratări, noi cei cari iubim a ne făli c-o împotrivire 
îndârjită şi cari facem zgomot ? Noi procurăm acest argument — negru pe alb — , nu colecţia ,,Românului" de la 1881?
Nu cumva acest pasaj— în numele guvernului — care nu era decât rezumatul tratărilor verbale şi în scris între Viena şi 
Bucureşti era necunoscut la Viena ? Nu cumva noi, publicându-l , am atras atenţia asupra lui pentru că nu se ştia ? Ne pare rău în 
adevăr, dar cumplit de nerozi trebuie să-şi fi închipuind „Românul" pe cititorii săi pentru a-i crede capabili de-a admite una ca asta. 
Foile oficioase din Viena în relaţie cu Ministeriul de Esterne a aflat asta din „Binele public", nu-i aşa ?
Astfel de lucruri odată puse pe hârtie, adversarul le trece, însemnate de două ori cu creion roşu, în cartoanele sale, căci 
adversarul are desigur ochi mult mai ascuţiţi pentru asemenea lucruri decât opoziţia din ţară, indusă în eroare de propriul ei guvern.
Şi-n urma acestei descoperiri, ,,Românul" binevoieşte a ne atribui următoarele idei:
 
Opoziţiunea îşi zice : dacă dăm sprijinul nostru guvernului în această cestiune, poziţiunea lui se întăreşte... Pentru a răsturna guvernul, 
pe de o parte îl împingem la rezistenţă, iar pe de alta să dovedim că el a compromis cestiunea pentru ca în momentul în care vom veni la 
putere să facem concesiunile pe cari străinii le cer.
 
Admirabil! Iată în adevăr reţeta cu care roşii au ajuns întotdeuna la putere.
Apoi daca pe noi, cari n-am dat nimic, n-am oferit şi nu oferim nimic, ne ţineţi capabili de-o asemenea ignominie , de ce 
puteţi fi capabili d-voastră, cari aţi oferit tot ? Şi încă cum. Nimerit. La timp. Mergând sigur spre împlinirea scopului.
Dar aceasta e politica ce înşivă aţi urmat-o. Făcându-vă mai turci decât turcii — ,,suntem turci", esclama foaia partidului 
— împingeaţi guvernul conservator la rezistenţă absolută în contra punerilor la cale de la Reichstadt şi în acelaşi moment eraţi 
înţeleşi cu factorul de căpetenie al acestor puneri la cale. Guvernul conservator a că ut atunci jertfă bunei sale credinţe, jertfă 
hotărârii sale de-a păzi cu sfinţenie Tractatul de la Paris, de-a nu se amesteca în certurile celor mari, tocmai pentru a nu face din 
ţară un obiect de compensaţiune . Cei mari îşi urmează politica lor cum vor; puterea ce-o au preface adeseori voinţa lor în drept; 
dar nu noi aveam s-o facem, pentru cari fiece şir de tratat ţine locul armatelor ce nu le avem. Nu ne e greu a mărturisi că pentru 
omul onest o asemenea jertfă e uşoară. Mic ori mare fie un popor, sunt bunuri morale asupra cărora nu exista tranzacţie legitimă; şi 
când un om de stat crede că, în contra dreptului, în contra opiniunei publice, în contra tradiţiilor de onoare, totuşi trebuie să 
transige, acel om de stat trebuie să ştie cu ce preţ o face: şi că preţul trebuie plătit. ştiind-o aceasta, poate face sacrificiul cel mai 
înalt de care un muritor e capabil, acela de a se stinge el, om drept, purtat de-o adâncă convingere, sub pata infamiei , nefiindu-i 
nici măcar permis de-a se apăra daca apărarea sa ar fi în stare a compromite cauza. Astfel, pentru sute de ani şi-a întunecat numele 
Machiavelli, pentru că, pentru realizarea celui mai sfânt scop, propunea mjiloacele cele mai infame. Şi cu toate acestea era o eroare 
enormă, tocmai pentru că enorm era spiritul ce-o concepuse . Nu prin mijloacele propuse de el s-a realizat scopul. Energia şi 
munca celei mai tinere dintre rasele Italiei au făcut ceea ce mijloacele lui n-ar fi ajuns niciodată să facă.
Nu ni se mai atribuie dar o politică de care suntem incapabili.
E clar că nimeni nu poate primi solidaritatea politicei esterioare a guvernului. Daca guvernul rezistă în adevăr, el n-are nici 
o nevoie de asentimentul opoziţiei. Daca cere acest asentiment n-o face pentru a rezista.
Ceea ce vrea guvernul este de-a atrage şi opoziţia în labirintul duplicităţii lui, în care trei miniştri au jucat trei roluri 
diametral opuse în aparenţă, pe când firul Ariadnei e în mâna d-lui Brătianu, un fir care nu duce decât la o singură poartă: 
mănţinerea la putere a Caradalelor sale, a toată demagogia, ignorantă şi malonestă care ne guvernează. Nu credem că d. Brătianu 
mai crede în ceva. În momentul în care un avânt puternic al simţirilor noastre ne-ar arunca pe căile sale, el, augurul, ar fi cel întâi 
care, între intimii şi comunii săi Mihăleşti, ar zâmbi de sinceritatea noastră.
A ne uni cu protestări copilăreşti nu ni se pare nici cuviincios, nici folositor. Cuviincios nu, pentru că susţinerea oricărui 
drept trebuie să fie demnă şi nu cel ce se laudă de cu seară e vrodată de temut; folositor nu, pentru că enunciaţiuni retorice nici 
sporesc, nici împuţinează puterea de care dispunem sau acţiunea ce avem a o întimpina .
Un singur lucru însă le putem spune onor. confraţi de la ,,Românul". În cei din urmă ani s-au grămădit atâtea nenorociri pe 
capul poporului ăstuia şi a bietei ţării ăştia încât — cu voia dumnealor — ne permitem a fi de-acum înainte mai prudenţi faţă cu 
cursele fine ale d-lui Brătianu şi a nu mai crede nimic din ceea ce zice. Iar confraţilor le-am recomanda să nu judece pe toată lumea 
după sine şi să binevoiască a crede că mai există şi oameni probi în ţara aceasta. Daca e vrun partid care să fi dovedit că nu cu 
orice preţ voieşte să stea sau s-ajungă la guvern, desigur cel conservator a dovedit-o îndestul.
[1 martie 1883]
 
[,,APELUL CĂTRE PRESĂ..."]
 
Apelul către presă al unui număr de şaptezeci de studenţi a fost dezavuat de majoritatea studenţilor universitari printr-un 
protest formal, publicat şi în numărul trecut al ,,Timpului". „Românul" a refuzat a publica acel protest, sub cuvânt că se face 
politică. Adecă Apelul la presă, în adevăr politic, l-a publicat; protestul nepolitic , menit a-i lua şi actului celui dentâi caracterul ce-
l avea, nu l-a publicat, deşi poartă mai mult semnături de la studenţi în adevăr universitari , nu de la poduri şi şosele. Dar... apelul 
la presă e revăzut de onor. Radu Mihai, comandat chiar printr-un fel de pseudostudent , pe când protestul e inspirat de vederi 
mature şi corecte. Apoi cel dentâi e politic, cel de-al doilea nepolitic , motiv destul pentru „Românul" de-a nu-l publica pe cel din 
urmă. Nouă ne pare rău că studenţii, în nevinovăţia şi sinceritatea lor, se fac pârghie pentru... dac' ar şti ei pentru cine ? O, tineri ! 
al căror ideal culminează în d-alde Mihălescu şi Carada!
Din Paris aflăm asemenea amănunte asupra modului de înjghebare a adresei înmânate d-lui Clemenceau. Se răspândi vorba 
că studenţii români vor merge la acest deputat să-l roage să intervie în favoarea României în cestiunea Dunării. Ajunşi înaintea 
casei deputatului din Montmartre , li se vorbi despre o notă ce se redactase de câţiva studenţi, în care sunt espuse ,,interesele vitale 
ale ţării în cestiunea Dunării". Introduşi fiind la d. Clemenceau, li se citi acea notă, în care se pretindea că sunt espuse... interesele 
vitale etc., dar care în realitate era un manifest revoluţionar. După ce, prin prezenţa lor, studenţii susţinuseră un manifest de care 
cei mai mulţi nu avuseră nici o cunoştinţă, deputatul — încântat fără îndoială a vedea înainte-i atâţia  presupuşi discipoli  ai 
doctrinelor sale — căci d. Clemenceau, e cu tot radicalismul său politic, unul din oamenii cei mai învăţaţi din Franţa —[ î]i rugă să 
iscălească acel manifest.
Ce era de făcut? Să părăsească sala protestând? Bărbatul care-i primise nu ştia fără 'ndoială nimic, că cei mai mulţi dintre 
studenţi nu avuseră idee de cuprinsul acelei aşa - numite note şi de culoarea ei politică ori socială. Vrând - nevrând au iscălit toţi. 
C-un cuvânt, sprijinul bărbatului politic în cestiunea Dunării le e fără 'ndoială binevenit tuturor, dar cea mai mare parte dintre 
studenţii ce-au semnat adresa n-au ştiut de mai nainte ce cuprindea.
[1 martie 1883]
 
[„VA SĂ ZICĂ...”]
 
Va să zică Tractatul de la Londra e termenul tecnic sub care de-acum înainte vom avea să însemnăm vasalitatea economică 
şi politică a României. Dacă baronul Worms nu interpela pe guvernul englez, de e adevărat că Conferenţa dunăreană a hotărât a da 
Rusiei, sub oarecari condiţii, dreptul exclusiv de control asupra braţului Chiliei şi că se pregăteşte un tratat care înlăturează art. 16 
al Tratatului de la Paris, daca lordul Fitz - maurice nu avea ocazia de-a răspunde şi de-a împărtăşi Camerei Comunelor articolele 
noului tratat, am fi putut aştepta mult şi bine vro lămurire din partea minţitorilor noştri oficioşi ; singura cale pe care poporul 
nostru îşi mai poate afla soarta e aceea a interpelării în Parlamentul englez.
Guvernul şi foile sale — departe de-a ţine publicul român în curentul celor ce se petrec — continuă a arunca praf în ochii 
lumii, ba ministrul de esterne nu se sfieşte a încredinţa pe senatorii şi pe deputaţii convocaţi că viitorul tractat e favorabil 
României, atât de favorabil încât numai bine se poate da iama Constituţiei şi legii electorale, neavând nici o grijă despre cele din 
afară.
După relaţiunile date Camerei Comunelor, tratatul, care va rezuma în sine lucrările Conferenţei dunărene, cuprinde 
următoarele nouă articole:
 
Art. 1. Jurisdicţiunea Comisiunii Europene se întinde şi  asupra distanţei dintre Galaţi şi Brăila.
Art. 2. Puterile Comisiunii Europene sunt prelungite pentru o perioadă de 21 de ani, cu prelungiri succesive din trei în trei ani, daca 
unul din contractanţi n-ar propune modificări cu un an mai nainte de espirarea mandatului Comisiunii.
Art . 3. Comisiunea Europeană nu va exercita nici un control efectiv asupra braţului Chiliei, acolo unde amândouă ţărmurile aparţin 
aceluiaş stat. (Rusiei).
Art. 4. Partea aceea a braţului Chiliei care scaldă ţărmii României şi Rusiei este supusă regulamentelor cu care se administrează braţul 
Sulinei, sub supraveghearea delegaţilor Rusiei şi a României.
Art. 5. Rusia şi România mai nainte de-a întreprinde lucrări în braţul Chiliei vor supune planul acestor lucrări Comisiunii Europene.
Lucrările executate la Ceatal din Ismail vor fi sub controlul Comisiunii din Galaţi.
La caz de divergenţă între Rusia şi România sau chiar în sânul Comisiunii în privinţa lucrărilor de executat, puterile vor decide. 
Art. 6. Rusia păstrează dreptul de-a stabili plăţi spre acoperirea cheltuielilor lucrărilor sale, dar cu condiţiunea de-a refera puterilor.
Art. 7. Regulamentele adoptate de Comisiunea Europeană la 2 iunie 1882 sunt declarate aplicabile pentru navigaţiunea pe Dunăre 
între Porţile de Fier şi Brăila.
Art. 8. Toate celelalte aranjamente anterioare relative la Dunăre sunt mănţinute .
Art. 9. Tractatul din Londra va fi ratificat de cătră puteri într-un termen de 6 luni.
 
Daca privim veselia şi uşurinţa cu care membrii majorităţii parlamentare de la noi au primit comunicarea unor asemenea 
stipulaţiuni, daca vedem graba cu care secta Dimancilor s-aruncă din nou asupra Constituţiei şi legii electorale ca şi când nimic nu 
s-ar fi întâmplat, ca şi când situaţia din afară ar fi cât se poate de senină, putem zice: volenti non fit injuria. Oricât de mare ar fi 
nedreptatea ce i s-ar face acestei ţări prin noul tractat de la Londra, organul voinţii ţării, această adunătură de parveniţi lacomi şi 
ignoranţi din care se compune partidul roşu şi majoritatea Adunării, înghite cu bucurie această pilulă , mai mult, se serveşte de ea 
pentru a căuta mijloace nouă de mănţinere la putere.
Odată vasalitatea în afară stabilită, trebuiesc create şi înlăuntru condiţiile vasalităţii. Trebuie nimicită influinţa pe care o 
mână de oameni liberi, intelectual şi material neatârnaţi, o mai poate exercita asupra opiniei publice şi a mersului lucrurilor; trebuie 
creat un aparat electoral care să-i dea guvernului pururea o majoritate servilă şi înjosită, aleasă de cătră subcomisari de poliţie; 
voturile proprietăţii istorice şi ale inteliginţii trebuiesc aruncate şi stinse în mulţimea celor ce se obţin printr-un cinzec de vin şi, 
odată declarându-se formal printr-un tratat că ţara aceasta e o slugă, să fie şi în realitate compusă din slugi ale slugilor străinătăţii; 
drept care s-a şi hotărât ieri citirea a treia a propunerii de revizuire.
Aceasta o vrea un Dimancea, aceasta o mai vor şi alte guri de vacă, cari prin cine ştie ce ironie a evenimentelor esploatează 
onoarea de-a purta nume mai vechi şi mai române.
Volenti non fit injuria. Concesiunile nimerite, la timp şi ducând sigur la scop, pe cari guvernul le-a făcut Austro-Ungariei, 
încă din mai 1881, când ministrul de esterne declara că ,,putem primi Comisiunea Mixtă fără să ne abatem de la Tractatul de la 
Berlin, că încercarea de-a înlătura pe Austria din Comisiune ar fi zadarnică, că cestiunea prezidenţei permanente o e cestiune de 
curtenie şi de politeţă", acele concesiuni Tractatul de la Londra nu face decât să le înregistreze în dreptul public şi să le 
sancţioneze.
Toată rezistenţa deci cu care se laudă foile guvernului nu este decât un neadevăr şi o comedie pusă la cale nu pentru a servi 
de mijloc de apărare, ci cu ţinta unică de-a amăgi ţara. Izolarea completă în care s-a aflat România în Conferenţa de la Londra, 
părăsirea ei de cătră toţi nu ne dovedeşte decât un singur lucru. Demult toate puterile — una câte una — s-au convins că guvernul 
şi Parlamentul din această ţară nu numai că nu voiesc a apăra nimic, ci din contra precupeţesc hotarele şi drepturile ei de 
suveranitate pentru a rămânea în buget. Demult a trebuit să se convingă oricine că statul român a devenit sub acest regim un 
institut pentru căpătuirea şi pensionarea tuturor nevolnicilor intelectuali pe cari i-a produs Orientul şi cari au ajuns a stăpâni ţara ca 
pe o proprietate privată, ale cărei drepturi şi interese ei le speculă pentru cumul şi pensii reversibile.
Cine dar să mai apere o colectivitate politică care ea însăşi nu mai ştie a se apăra şi se lasă amăgită, esploatată, înjosită de 
tot ce ea are mai comun, mai ignorant şi mai malonest? Volenti non fit injuria. O ţară care vrea şi suportă un guvern de Dimanci şi 
Mihăleşti aceea vrea şi suportă înstrăinarea Dunării, vrea şi suportă robia economică şi vasalitatea politică.
[3 martie 1883]
 HORATIUS - OVREU 
 
Directorul unui liceu din Triest a căutat să arate într-o broşură că poetul roman  Quintus Horatius Flaccus  , favoritul 
împăratului August şi amic al lui Maecenas , a fost evreu de naştere. Autorul acelei broşure spune că tatăl lui Horatiu a fost un 
evreu erudit din Alexandria care-şi crescuse pe fiul său în credinţa şi în înţelepciunea părinţilor. De aceea filozofia vieţei exprimată 
de Horatiu în versurile sale este aceeaşi ce se găseşte în cărţile sacre ale ovreilor cunoscute sub numele de Cărţile înţelepciunei. 
Toate acestea autorul caută să le demonstreze prin numeroase citate. Afară d-asta el află o trăsătură curat iudaică în epicureismul şi 
humorul lui Horatiu şi sub acest raport compară pe poetul roman cu Heinrich Heine . Într-o satiră a lui, Horatiu zice: ,,Credat 
Judaeus Apella ” şi autorul broşurei susţine că Apela nu e altceva decât Abeles . La aceasta un glumeţ a observat că Horatius 
Flaccus cată să se traducă prin Horatius Flekeles .
[6 martie 1883]
 
[„MESAJELE DE ÎNCHIDERE...”]
 
Mesajele  de închidere şi deschidere a  seziunilor  Adunărilor se fac în ţara noastră în chipul următor: fiece ministru 
înseamnă pe-o foaie fraza mai mult sau mai puţin lăudăroasă relativă la ramura sa de administraţie pe care ar voi s-o vază trecută 
în mesaj. Unul dintre miniştri împreunează peticele într-un întreg, daca nu se 'ntâmplă s-o facă aceasta regele însuşi. Un mesaj e 
aşadar departe de-a cuprinde o judecată proprie a Coroanei asupra situaţiei sau o cerere proprie a ei — el nu e decât o laudă a 
actelor guvernului şi a majorităţii parlamentare formulată de cei interesaţi. Atârnă în adevăr de bunul simţ al Coroanei de-a atenua 
lucruri ce sunt în prea mare contrazicere cu starea reală, atârnă asemenea de sentimentul de bună cuviinţă a consiliarilor de-a nu 
face din mesaj o reclamă electorală sau de popularitate, dar de consideraţii de simţ şi cuviinţă nu se conduce mai nimenea la noi.
Nu ne mirăm deci daca mesajul cu care s-a dizolvat majorităţile actuale e plin de laude la adresa lor. Efectul odios pe care 
l-a făcut îmbogăţirile membrilor majorităţii şi destrăbălarea administraţiei d-lui Brătianu nu se poate ironiza în adevăr mai bine 
decât prin complimentele ce şi le adresează reciproc aceşti oameni, prin laude ce nu le cred nici cei ce le pronunţă, nici cei ce le 
ascultă.
Dar, daca afirmaţiunile acelui act nu sunt în stare de-a induce pe nimenea în eroare asupra stării reale a ţării, golurile ce le 
prezintă reticenţele lui sunt cu atât mai semnificative. Ele ne îndreptăţesc la argumente a silentio , la adevăruri deduse din tăcere.
Astfel, ministrul de esterne este acela care nu se foloseşte deloc de ocazie pentru a-şi adresa laude. Asupra cestiunii 
Dunării tăcere absolută.
Cu toate acestea iată un ministru care - ar fi avut multe de zis. Ar fi putut arăta de ex. că politica sa esterioară a izbutit a ne 
înstrăina simpatiile tuturor puterilor.
Încă din şedinţa a doua a Conferenţei de la Londra, când lordul Granville a dat citire scrisorii d-lui Ioan Ghica prin care 
cerea admiterea României, s-au dat pe faţă izolarea deplină în care ne aflăm. Deşi lord Granville, în calitate de plenipotenţiar al 
ospitalierei Anglii , spera că se va aproba admiterea României de vreme ce e reprezentată în Comisia Europeană din Galaţi şi va fi 
în cea Mixtă, totuşi contele Munster , plenipotenţiarul reprezentant al M. Sale germanice, s-a opus la admiterea cu drepturi egale a 
României. Contele era gata să recunoască că România are interese mari la soluţiunea acestei cestiuni dar Conferinţa cată să-şi 
păstreze caracterul ei european şi să evite a-i da României egalitate de drepturi. Daca, mănţinându-se principiul unanimităţii , i s-ar 
da României un vot, s-ar crea o situaţie în care ea, prin veto al ei, ar putea împiedeca lucrările Conferenţei. Exact în acelaşi ton au 
fost ţinute declaraţiunile celorlalte puteri. Austria recunoscu că situaţia creată prin Tractatul de la Berlin dă drept României de-a 
lua parte la dezbateri; cu toate astea, ţinând seama de obiecţiunile Munster , revine de la această opinie. Franţa e tot de părerea că 
România are dreptul de-a intra, dar obiecţiunile contelui sunt serioase ... Italia se află în situaţiunea celorlalte puteri, Rusia şi 
Turcia asemenea.
Curios e dar că nici una din puteri nu ne-au contestat dreptul de-a participa la Conferenţă, cu toate astea afacerile noastre 
esterioare au fost astfel conduse încât nici una din ele n-au voit a ne primi în realitate.
Incidentul acesta din şedinţa a doua prevestea rezultatul Conferenţei pe care-l vedem în Tractatul de la Londra. Acel tractat 
dă Rusiei jurisdicţiunea exclusivă pe braţul Chiliei, Comisiei Europene jurisdicţiunea pe celelalte guri până la Brăila, Austriei 
preponderanţă politică de la Brăila la Porţile de Fier, c-un cuvânt supune suveranitatea acestei ţări la trei stăpâni deosebiţi: Europa, 
Austria, Rusia.
Ei bine, asupra unor asemenea lucruri, asupra Tractatului de la Londra de ex., guvernul nu găseşte de cuviinţă de-a ne da 
vreo asigurare. E ca şi când acest Tractat n-ar exista, ca şi când ţara n-ar avea nici o nevoie de-a şti opiniile guvernului în privirea 
lui pentru a ţine seamă de ele în alegeri şi a-şi formula încrederea pentru sau în contra acelor opinii.
Acest sistem al tăcerii într-o cestiune de existenţă se urmează demult şi ne dovedeşte că şi acum d. Brătianu va urma a 
lucra fără consentimentul Parlamentului, fără ştirea şi voia ţării, surprinzându-ne numai cu fapte complinite, cărora să nu li se 
poată aduce nici o modificare ulterioară.
O tăcere analogă se păzeşte asupra reformelor constituţionale. Deşi Camera se dizolvă în urma voturilor, asupra unor 
propuneri de revizuire nici o vorbă a guvernului, nici una a Coroanei nu arată opinia cabinetului în privirea aceasta.
Un singur lucru s-ar fi putut observa cu toate acestea în acest mesaj: că nimeni, absolut nimeni din toată ţara n-au reclamat 
aceste reforme. Ele au răsărit din sorginţi a priori, din crierii d-lui C.A. Rosetti; nici un ziar, afară de cel personal al d-sale, nu le-a 
susţinut; guvernul n-a putut observa nici o mişcare a opiniei publice în favorul lor.
Afirmările contrarii ale ,,Românului' sunt pur şi simplu neadevăruri spuse pentru mângâiarea personală a redactorilor săi.
Cu toate astea guvernul acesta, plin de merite precum el singur zice, cată să fi având şi el o opinie în privirea revizuirii, pe 
care ţara se cuvenea s-o cunoască.
Astfel, în afară de laudele banale şi de puţin preţ pe cari guvernanţii găsesc cuviincios a şi le adresa tocmai în privirea celor 
două cestiuni de căpetenie de natură a nelinişti spiritele, guvernul e cu totul mut, gata a se justifica cu această tăcere când votul 
ţării va fi contrariu aspiraţiunilor de demagog cosmopolit ale d-lui C.A. Rosetti; gata asemenea a transige cu străinătatea şi cu 
demagogia dacă-i va succede să scoată prin prefecţii săi majorităţi servile.
S-a văzut că toate încercările opoziţiei de-a obţine declaraţiuni clare de la guvern au fost  zădărnicite  prin  sălbătăcia 
majorităţii, că nu i s-a lăsat opoziţiei nici chiar putinţa de-a se adresa la tron precum au încercat a o face, întâi de pe tribună, apoi 
prin cerere de audienţă. Tăcerea guvernului în privirea celor două cestiuni vitale în preziua alegerilor seamănă prea mult a 
conspiraţie ocultă în contra intereselor acestei ţări, o conspiraţie agravată încă prin plecarea regelui în, momentele hotărâtoare. 
Ţara are nevoie de tot curajul ei civic pentru a scutura din spatele ei atât vasalitatea economică cu care e ameninţată cât şi robia 
politică sub elementele demagogiei, ignorante şi maloneste, ce se oploşesc sub aripile d-lor Rosetti brătianu .
[10 martie 1883]
 
SITUAŢIA DIN ARDEAL
 
I.P.S.S. mitropolitul românilor răsăriteni din Ardeal şi Ţara Ungurească, d. Miron Românul, a adresat protoiereilor din 
arhidieceză o circulară. Ea opreşte pe cler de-a lua parte la adunările populare cari protestează cu atâta legitimitate  în contra 
proiectului de lege al cărui scop e maghiarizarea institutelor secundare române de învăţământ.
Înainte de toate mărturisim că nu discutăm motivul care-a putut împinge pe prelat la răspândirea acestei circulare. Ştiam 
că, din nenorocire, mitropolitul românilor prea e o persoană oficială pentru a se putea sustrage de la influenţa guvernamentală şi 
nici nu se poate pretinde ca orice mitropolit să fie ca Şaguna, care punea ordine ministeriale ungureşti ad acta, fără a le 'nvrednici 
măcar de-un răspuns şi care, când dreptatea era în partea poporului său, o susţinea în contra a orice şi a oricui. Se prea poate aşadar 
ca circulara aceasta să fie comandată de la Pesta, de unde i s-a şi administrat mitropolitului, prin ziare ungureşti, ameninţări de 
trimitere la mănăstire.
Ceea ce ni se pare însă straniu în această circulară şi lucru la care nu ne-am fi aşteptat este tendenţa pe care I.P.S. Sa 
binevoieşte a o atribui adunărilor populare, tendenţă substituită, care dă circulării caracterul unei denunţări aproape.
Mai întâi se zice că adunările ,,au un caracter politic”.
Daca e neapărat de-a li se atribui un asemenea caracter, am întreba de când românii în ţara lor proprie şi strămoşească au 
căzut, prin vro sentenţă  judiciară  , sub  interdicţiune  politică, de când li s-a  detras  numai lor liberul exerciţiu al dreptului 
întrunirilor, garantat chiar de-o Constituţie ca cea ungară, în cari să poată discuta liberi şi neîmpiedecaţi atentatul făcut asupra 
limbii, naţionalităţii şi bisericii lor de cătră reprezentanţii minorităţii populaţiunii din ţară?
 
Conducătorii — mai zice circulara — se pun pe teorii cari eschid simţul ce se numeşte patriotism şi eschid respectul cătră bazele 
actuale ale dreptului public... Din partea inteligenţei i se dă poporului în mod ostentativ impuls într-o direcţiune care trece marginile 
loialităţii ...
 
Simţul ce se numeşte patriotism poate să se fi eschizând; simţul ce este patriotism după cum [î]l înţelege toată lumea — 
escepţie făcând de maghiari — nu sufere fără 'ndoială  nici o scădere prin manifestări. Căci poate fi cineva bun patriot şi rău 
maghiar — lucrurile nu au a face una cu alta — şi, viceversa, poate fi cineva fanatic maghiar şi rău patriot, ceea ce maghiarii sunt 
în genere. Patriot e omul care contribuie la bunăstarea şi înflorirea tuturor elementelor din ţara sa; prin ridicarea  simultană  a 
tuturor, patria se ridică. Maghiarii, din contra, văd idealul lor de stat în ruinarea naţiunilor conlocuitoare, în apăsarea lor 
intelectuală; ei atentează la cel mai de căpetenie instrument de cultură al unui popor, la limba lui, pentru a-i impune în schimb 
idiomul ocult al unei mici şi izolate rase, idiom cu forme organice fino - tartare , cu lexicon slavonesc. Radical deosebit în structură 
de câteşitrele grupurile mari de limbi europene, acest idiom prezintă dificultăţile unei limbi moarte fără a prezenta nici unul din 
foloasele ei. Cine ştie limba română are calea deschisă la tezaurul intelectual al limbilor romanice moderne, are în fine cheia la 
limba latină, la civilizaţiunea antică. Cine ştie ungureşte nu ştie nimic decât ungureşte, un idiom nefolositor, purtat de o literatură 
săracă, de-o cultură ştiinţifică înapoiată, care nu deschide nici o poartă în Europa şi — în treacăt vorbind — nici în restul lumii. Cu 
învăţarea acestui idiom milioane de oameni cheltuiesc un enorm echivalent de putere intelectuală... cu ce folos? Evident că nici 
unul.
 
Se esclude respectul către bazele actuale ale dreptului public . . ?
 
Dar ce este legea naţionalităţilor, ce autonomia confesiunilor decât drept public? Ce sunt aceste decât un pact între popoare 
şi Coroană, în care cele dentăi, în schimb cu sacrificiile ce le aduc, obţin un minim de libertate pentru creşterea şi cultura lor? Cine 
ignorează acest drept public, cine esclude respectul cătră el nu sunt nimenea alţii decât maghiarii. Ei sunt acei ce falsifică pactul 
dualist; ei acei cari, prin călcări de legi fundamentale, zguduie încrederea popoarelor în sfinţenia semnăturii monarhului, ei sunt 
aciia în fine cari, prin simţul lor revoluţionar înnăscut, sapă sistematic în inima popoarelor iubirea seculară cătră dinastie. Cât 
despre loialitate , ne pare că anul 1848 şi 1866, memoriile unui Kossuth, reminiscenţele politice ale unui conte Usedom şi ale 
principelui de Bismarck ne-ar da curioase probe pentru ilustrarea ,,proverbialei loialităţi ” a maghiarilor cătră Casa domnitoare 
căreia nu i se poate tăgădui meritul de-a-i fi mântuit de sub domnia turcilor şi de a-i fi făcut posibili în mijlocul Europei.
I.P.S. Sa se mai plânge că aceste adunări ,,[î]i pun piedeci în cale atunci când în acord cu prea sfinţii fraţi episcopi ar vrea 
să apere cu mijloace loiale adevăratele interese naţionale bisericeşti ...”
Aci observăm că de mult i s-a opus atât I.P.S. Sale, cât şi în genere clerului, sofisma guvernamentală, întrebuinţată 
dealmintrelea în toate ţările, că tot ce fac, fac fără ca poporul să participe. Aceasta o zicea lumea oficială şi foile ungureşti.
De-acum înainte imputarea de-a voi altceva decât poporul n-o mai poate face clerului nici guvernul, nici maghiarii. E clar 
că populaţiunile române cer mai mult respect pentru bunurile lor morale câştigate decum [î]l cer episcopii chiar şi nu ne îndoim că-
l vor şi obţine.
Dar
 
teoriile politice... sunt apte de-a servi în mâna celor răuvoitori ca argumente plauzibile pentru a ne denunţa de adversari ai statului ...
 
În mâna celor răuvoitori de bună seamă. Cu ori fără umbră de adevăr, cu ori fără cauză, rău - voitorii vor crea din nimic 
chiar argumente plauzibile pentru ei şi pentru proşti spre a denunţa pe români. Stat pro ratione voluntas e regula celui răuvoitor , 
care nu poate fi niciodată convins prin argumente pentru că nu vrea a fi convins.
Încă un cuvânt.
Popor autohton pe pământul părinţilor lor, într-o ţară care n-a fost niciodată cucerită de unguri, deşi a stat în legătură cu 
Ungaria, românii n-au avut a mulţumi inferioritatea lor politică inegalităţii de condiţii sociale, ci religiei lor, ritului care, în tot 
timpul atotputerniciei papale în Europa,
era persecutat. O dovadă despre asta e că aproape toată nobilimea actuală a Transilvaniei — escepţie făcând de două, trei familii 
secuieşti — e de rasă română şi datoreşte titlurile ei originare ducilor Făgăraşului, domnilor Ţării Româneşti, iar maghiarizarea ei 
o datoreşte catolizării ulterioare. Încă la 1511 Stoe de Bethlen nu era decât boier făgăraşan . Pe când şeful neamului devine catolic 
şi maghiar, neamul însuşi, gens, e până azi ţărănesc în judeţ. Un Mailat , catolizat şi maghiar, e prezident al Senatului din Pesta; 
neamul e ţărănesc până astăzi în Ţara Oltului . Candea (Căndeştii ), familie răspândită la amândouă poalele Carpaţilor, în Ţara 
Românească şi-n Ardeal, devine maghiarizat Kendefy ş.a.m.d.
În acel timp de luptă fără conştiinţă în care naţionalitatea era adeseori confundată cu religia asemenea transfugiu dintr-un 
popor într-altul era mai lesne de executat. Dar de la  reformaţiune  încoace, la noi îndeosebi de la Matei Basarab, care-a dat 
poporului unitatea de limbă şi de credinţă, deznaţionalizarea chiar individuală e aproape cu neputinţă. Cărţile de sub Matei Basarab 
sunt pentru români ceea ce Biblia lui Luther a fost pentru popoarele Germaniei; un reagent puternic ce-a făcut din poporul 
românesc un popor deosebit, incapabil de-a se confunda cu altele, şi care, cu toată împrăştiarea sa politică, rămâne unul şi acelaşi.
Prin valoarea de cultură ce-a dobândit-o limba noastră, prin claritatea ei analitică, prin legătura ce stabileşte între noi şi 
ţările din apus, atentatele asupra ei devin atentate în contra lumii romanice şi a civilizaţiunii omeneşti în genere. Dar e o lege 
constantă a istoriei că, atunci când un popor luptă cu civilizaţiunea, cel ce se consumă şi cade în luptă nu este civilizaţiunea ci 
poporul.
Cine nu vede însă că maghiarii îşi consumă cele mai bune puteri ale existenţei lor pentru realizarea unei utopii, pentru a 
face, în câţiva ani de dualism, ceea ce n-au putut face într-o mie de ani de egemonie politică şi socială? Un mecanician modern ar 
putea să calculeze enorma cantitate de putere, de muncă şi sudoare omenească care se risipeşte în zădar, nu pentru a unifica statul 
prin împăcarea tuturor, ci din contra pentru a spori puterea de repulsiune şi de discompunere ale elementelor constitutive ale 
Ungariei.
Şi aceasta în numele aşa numitei idei maghiare de stat.
Dar o idee de stat nu este o teorie ce se inventă, punându-şi cineva degetu 'n gură. Oricât de mare bărbat de stat şi-ar 
închipui cineva că este, nu trebuie să uite legea:  causa aequat effectum . Când o mie de ani de supremaţie politică n-au dat 
maghiarilor în privirea deznaţionalizării altor elemente decât un rezultat aproape nul, e evident că puterea lor de asimilare (causa) 
este nulă. O idee dreaptă de stat va fi aceea care va formula funcţiunea de dezvoltare a elementelor reale din care ţara se compune, 
care va recunoaşte ceea ce există în adevăr: o ţară poliglotă, locuită de rase deosebite. Precum şviţera n-are cuvânt de-a înfiinţa un 
departament de marină şi a discuta legi de navigaţiune, tot astfel e nesocotit a crede că, prin simplă inspiraţie, un stat, prin natura şi 
istoria lui poliglot, se poate preface în stat c-o singură limbă. A se lupta însă în contra unor puteri constante e egal cu a se lupta în 
contra rotaţiunii pământului în jurul său, în contra consecuţiunii regulate de noapte şi zi.
[12 martie 1883]
 
GR. M. JIPESCU , POESII 
BUCUREŞTI, 1883
 
D. Gr. Jipescu , cunoscutul autor al Opincarului , e unul din rarii scriitori care, şi în proză şi în versuri, mânuie limba curată 
a poporului. Broşurica apărută acum cuprinde câteva poezii ţinute în ton atât de original încât mai nu se pot deosebi de cele în 
adevăr poporane .
Astfel, bunăoară, citim:
 
MARIA MERILOR 
(Meri sau Cojocaru e sat în Domboviţa )
 
Floricică de mărar ,
Umblă vestea-n Cojocar 
Şi de-aci peste hotar
Că mândruţa Merilor ,
Surioara zorilor,
Păuniţa stânelor ,
Îmi taie vederile
Şi-mi uscă apşoarele 
Şi-mi seacă inimele.
Curca Radii din pătul
Se ghemuie , stă pitul 
Noaptea când aude fîl !
Cucul trist , pe-un nuc uscat,
Boian, mut, nedejugat ,
Grivei , uitându-şi de sat,
Amuţesc în ascultare,
Lunca, vere, conten n-are,
De-al ei cântec tot tresare.
Iar Niţu la văzul ei
Ochii-i scăpară scântei,
Unde-i unu vede trei;
Săgetat, topit, uscat,
Ale friguri l-apucat —
Zace, bietul, fermecat.
Alta:
 
           CIREAŞA 
 
Roşată , dulce, voioasă
Fragedă şi răcoroasă,
Din muguraş în pruncie
Mă gătesc cu flori o mie.
Şi, de soare sărutată,
Cresc iute, ş-apoi deodată
Mă roşesc că mi-e ruşine
Când frunza s' uită la mine,
Că mă vede preschimbată,
Arzând de foc, foc de fată
Şi din coadă verde, lungă,
Dau să fug, să nu m' ajungă 
Bătrâneţele cu vânt
Să m-arunce la pământ.
Vişina, duşmană soră ,
Pe când fetele la horă
Ca cerceii la ureche
Mă pun pereche - pereche ,
Posomorâtă'năsprită ,
Parcă din simţ e sărită ,
Mă tot spune la mierliţe .
Piţigoi şi grangoriţe ,
Că sunt bună de mâncat:
Şi când e spre revărsat
Mă pomenesc, din visare
Că mă iau, cum ţi se pare?
La ciocneala ! Cioc în cap !
Zac rănită, ţip — da' scap ?
 
Ar fi de recomandat ca nimeni să nu scape ocazia de-a cumpăra această broşurică, care nu costă decât un franc. Ce 
puţini oameni mai scriu în adevăr româneşte în zilele noastre!
[13 martie 1883]
 
[„ARMATA NOASTRĂ...”]
 
Armata noastră  posedă  o  pletoră  atât  de mare  de  oameni  speciali,  cu  cunoştinţe  profunde,  strategice,  tactice, 
fortificatorii, atâta amar de învăţătură încât ne mai putem şi lipsi de câte unul din ofiţerii generali,  dovediţi  buni,  dovediţi 
ştiutori de arta lor.
La urma urmelor nu ne rămâne generalul Călinescu, Serurie, întreg statul major al gardei civice, n-avem armata bravilor 
,,apărători ai independenţei”, n-avem ,,baioneta inteligentă” care face de prisos orice altă baionetă? Există un pericol atât de 
mare ca general Călinescu şi vestitul locotenent - colonel , doctor în drept de la Pisa şi prezident Republicei Ploieştilor, să 
inunde această ţară cu lumina cunoştinţelor lor tecnice, încât d. Brătianu poate — daca intrigile sale politice o cer — să creeze 
altor ofiţeri generali o situaţie care să-i silească a se retrage.
Iată în adevăr ce s-a întâmplat:
Generalul Manu e cunoscut ca unul din cei mai capabili şi mai speciali ostaşi. Ca inspector general al artileriei era pe 
deplin în rolul său, de vreme ce această armă cere cele mai multe cunoştinţe speciale. Nimeni nu se îndoieşte că artileria s-a 
resimţit de activitatea sa, căci ea e arma care s-a distins cu deosebire şi în timpul războiului şi în timpul manevrelor.
Iată în sfârşit un om care era la locul lui.
Dar pentru ca oamenii să nu rămâie la locul lor există d. Brătianu, care, pe lângă mica providenţă din cer ce dă 
oamenilor talent şi putere de acţiune, joacă în România pe marea providenţă a fevruariştilor , a republicanilor convertiţi, a 
doctorilor de la Pisa redeveniţi militari, a acelor eroi garibaldiani pe cari istoria-i distinge prin o profundă tăcere ş.a.m.d.
De două ori deja actualul ministru de război a 'ncercat să sape în mod subversiv poziţia meritată şi cu drept câştigată de 
d. general Manu. Întâia oară pare că s-ar fi interpus M. Sa Regele. De astă dată însă — în preziua plecării M. Sale, fără 
considerare pentru starea de sănătate şi de osteneală a monarhului — s-a supus semnăturii sale liste lungi de numiri (66 de 
decrete cu sute de nume proprii) cari la drept vorbind pun toată puterea armată în mâna d-lui Brătianu şi a oamenilor săi.
Tot cu această ocazie de punere în aplicare a legii comandamentelor d. general Manu se numeşte cap al diviziunii a 8-a , 
cu reşedinţa în Roman, fiind de mai 'nainte sigur că generalul nu va primi această... înaintare. Căci o înaintare ierarhică este — 
în alt chip nici d. Brătianu n-ar fi avut curajul să însceneze lucrul — dar o înaintare despre care se ştia că nu va fi primită şi că 
generalul va prefera să demisioneze.
Răul de căpetenie care dizolvă la noi orice încredere în stat şi în urmă orice încredere de sine însuşi, atât de necesară 
fiecărui om de merit, este politica. D. Brătianu — ajuns din nefericire ministru de război — ignorant în ale războiului, ca şi în 
toate cele, face politică în armată. Pentru a fi recunoscut de d-sa trebuie să fii omul d-sale, trebuie să stai cu d-sa în relaţii 
analoge cu cele în care stă Carada cu firma din Strada Nouă.
Până ieri administraţie şi Parlament erau în mânile d-sale; prin reforma electorală vrea să puie mâna pe Corpul electoral; 
prin eligibilitatea magistraturii mâna pe justiţie, prin aplicarea legii
comandamentelor pune mâna pe armată—încât nu mai rămâne decât un singur lucru: mâna pe Coroană. Cine ştie însă trecutul 
d-lui Brătianu desigur că-l ştie capabil şi de aceasta. Ar fi păcat numai să nu se 'nece , ca cineva, la mal.
[15 martie 1883]
 
RADICALII FRANCEJI
[„RADICALII DIN FRANŢA...”]
 
Radicalii din Franţa îşi urmează agitaţiunea pentru desfiinţarea Senatului. Credem că nici demagogii români nu vor 
rămânea îndărăt mult timp. În zilele din urmă s-a mai ţinut în Paris o întrunire, prezidată de senat[or]ul Laurent - pichat , având 
de secretar pe deputatul Pelletan  . Acesta a dat cetire unui proiect de manifest cătră ţară, redactat de comitetul provizoriu. 
Proiectul a fost primit de Adunare cu vii aplauze. În acest act se zice că liga nu-şi va da sentinţa asupra votului prin care Camera 
a respins revizuirea Constituţiei, ci se va întoarce numai spre viitor, va urmări o idee şi va căuta să-i  accelereze  victoria. 
Revizuirea cată să triumfe
 
pentru că—se zice în manifest—Constituţia de la 1875 a fost stabilită de monarhişti şi n-a fost întocmită spre a organiza onest un 
guvern democratic, ci din contra, spre a o depune la picioarele unei oligarhie; pentru că, întrucât timp voinţa sufragiului universal este 
paralizată, nu poate reuşi nici o reformă politică sau socială şi nici un regim nu poate avea durată, fiind împins într-o parte şi alta între 
două puteri ostile; pentru că adevărata cauză a eşecurilor şi crizelor ce enervează democraţia zace tocmai în legile constituţionale, 
pentru că, cu un cuvânt, a amâna revizuirea va să zică a amâna politica republicană.
 
Statutele adoptate de Adunare indică drept scop al ligei o agitaţiune legală pentru o organizare mai bună a Republicii. 
Comitetul central al ligei e compus din câte un delegat al fiecărui colegiu electoral şi câte un reprezentant al gazdelor favorabile 
ligei.
[16 martie 1883]
 
[„N-AVEM BUCURIE...”]
 
N-avem bucurie de tinerimea ce studiază la Paris. E azi învederat pentru oricine că tinerii cari 'şi fac educaţiunea acolo, 
întorşi în ţară, sunt de o remarcabilă sterilitate intelectuală şi că, în schimbul unei ştiinţe cât se poate de puţine, vin cu 
pretenţiuni exagerate, cu trebuinţe insaţiabile , cu totul disproporţionate cu puterea de producţiune a poporului nostru. De la un 
178
timp încoace e şi mai rău. În loc de-a munci—sunt atât de vaste regiunile de muncă intelectuală în toate direcţiunile—îşi umplu 
capul cu fel de fel de utopii politice şi sociale, se erigează în mânuitorii nu numai ai poporului nostru, ci ai omenirii întregi, iar 
când se-ntorc înapoi doza lor de cunoştinţe e atât de neînsemnată încât mai nici unul nu e în stare de-a se hrăni prin munca sa 
proprie, ci trebuie să aibă recurs la protecţiunile politice ale coruptei noastre demagogii, trebuie să se închine la d-alde Brătianu 
şi C.A.Rosetti cari, în schimb cu o absolută renunţare la orice demnitate personală sau convingere, le aruncă câte-un os ori 
două, liniştindu-le astfel toate pretinsele focuri de beatificare a omenirii.
A pretexta principii mari pentru a obţine funcţii, pensii reversibile, favori, iată şcoala pe care a creat-o d. C.A.Rosetti în 
ţară, urmând-o el însuşi din tinereţe şi până azi.
De soiul acesta e şi tagma de patrioţi în perspectivă care redijează „Dacia viitoare”. Supere-se cât vor pofti; noi nu vom 
înceta a zice că ţăranul de la Dunăre ar avea alte lucruri de făcut în Paris decât de-a simpatiza cu comunarzii, de-a afişa utopii 
cosmopolite şi de-a tăia câinilor frunze.
În numărul din urmă al aşa numitei „Dacia viitoare” ne spun că
 
sufletul dumnealor se indignează când văd că aşa numiţii politici, acei farisei fără animă, voiesc a le da lecţiuni de sentiment 
românesc.
Noi suntem acei farisei fără animă cari am afirmat că dumnealor profanează în adevăr idealul politic al strămoşilor, 
punându-l ca etichetă pe marfa dumnealor proaspătă, ce se coace o dată pe săptămână.
Dumnealor ne răspund:
 
Ei, onorate ziar conservator, marele idei nu se profanează când ele se împărtăşesc de junime şi se îmbrăţişează cu o căldură pe 
care numai această etate o poate s-o aibe; ele se profanează de aceia care nu le întrebuinţează decât ca instrument politic. Strigaţi dar 
cât veţi putea, insultaţi-ne şi acuzaţi-ne cât veţi voi, fiţi sicuri că nu veţi reuşi a ne face să deviem sau să ne oprim din calea 
noastră nici chiar pentru a vă arunca o căutătură de dispreţ.
 
Cu asemenea tirade retorice, rău scrise, nu ne ia nimenea ochii. Am mai îmbătrânit pe malurile Dâmboviţei . Deci, cu 
iertarea dumnealor, fie zis: farisei, cu ori fără de animă, precum ştim a număra pân-la patru tot astfel spunem şi adevărul, 
oricare ar fi impresiile cu care-l vor întâmpina cei atinşi de el.
Ceea ce contestăm noi e că dumnealor au îmbrăţoşat ceva cu căldură.
,,Dacia viitoare” e rău scrisă, fără stil, fără idei, fără entuziasm, semn de bătrâneţe prematură, de incapacitate de 
căldură.
Ca dovadă că pomadaţii partizani ai Comunei nu numai că nu ştiu nimic, dar nici nu pricep limba ce-o vorbeşte poporul 
din care pretind a face parte, cităm următorul pasaj:
 
Pe urmă acest fiu al patriei austro - ungureşti mă întrebă pentru a depărta aceste triste idei: ,,Ce mai nou prin ţară ?” fără a 
adăuga cel puţin epitetul ,,românească”, ca şi când el ar fi fost din aceeaşi ţară cu mine, el austro - ungur !
 
Sancta simplicitas !
Ţară în gura acelui austro-ungar nu e substantiv comun, ci nume propriu. Spre deosebire de Moldova, de Ardeal, de 
Banat, de Maramureş, ardelenii numesc Valahia şi ţinutul Făgăraşului Ţară. Cine trece în ţinutul Făgăraşului se zice c-a trecut 
în Ţară. Cine vine din acel ţinut se zice până azi că vine din... Ţară şi că trece în Ardeal. Numele propriu de ,,Ţară” se dă dar 
Valahiei lui Mircea I, pe când dumnealor [î]l atribuie sentimentalismului de ocazie al unui călător.
Iara noi — nu fie cu bănat — am mai adăogi o vorbă, fără a ne preocupa mult de căutătura de dispreţ.
Nu cu utopii comunarde, nu urmând pe fanariotul C.A. Rosetti, care-a corupt această ţară şi-a făcut din vicleşug, din 
tâlhăria patronată a amicilor săi politici, din fraze, mijloace de câştig, se va putea ridica vreodată acest popor.
O singură buruiană de leac există pentru acest scop:  munca. Muncă, nu  comunalism  ; muncă, nu  benchetuiri  cu 
gunoaiele civilizaţiei franceze; muncă, nu pornoscopie pe bulevarde; muncă, nu pomadă, iată mijlocul care va ridica poporul 
nostru.
Această ,,Dacie viitoare” nu e însă nimic alt decât un mijloc de-a crea celor ce numără pietrele şi mână muştele la apă 
reputaţiuni uzurpate, pentru ca, reîntorşi în Ţară, să aibă vreun cuvânt aparent de-a pretinde lefuri enorme de pe spinarea şi din 
munca reală a poporului lor.
Nu credem că mai credeţi în ceva, când ştim pe paiaţul ţarigrădean care vă inspiră, şi numai probe de muncă serioasă, 
pe cari nu ni le dă mai nici unul din voi, ne-ar putea schimba convingerea.
[18 martie 1883]
 
[,,«ROMÂNUL» CAUTĂ A JUSTIFICA...”]
 
,,Românul” caută a justifica refuzul d-lui mareşal al Curţii de-a prezenta cererea de audienţă a senatorilor din opoziţie 
M.S. Regelui. Argumentul său de căpetenie nu are meritul originalităţii ; e acelaşi pe care mareşalul însuşi l-a dat: „că există un 
regulament din 1874 care prescrie că audienţe colective nu se pot acorda decât autorităţilor”.
Dac' ar  fi să ne plătim  de - acest  răspuns c-un argument  ad hominem, valabil în toate cazurile pentru redactorii 
„Românului”, am putea zice c-am studiat cu foc coloanele din 1876 ale foii azi oficioase şi că dovezile ce le-au adus tot ea când 
era în opoziţie ne-a convertit atât de complet că rău se interpreta regulamentul încât am ajuns şi noi la rara ocazie de-a deodată 
dreptate foii acesteia şi de-a admite ca bune şi valabile temeiurile ce le aducea... atunci.
Dar, precum am zis, argumentul ar fi ad hominem, absolut valabil faţă de redactorii foii oficioase, nevalabil însă cu 
omul care nu s-ar fi legat prin nimic în această cestiune.
Găsim dar că acel regulament — oricare i-ar fi originea — rău şi fără cale s-a interpretat în modul în care se face.
179
Delegaţiunea unui oraş care-a ars, comitetul unei societăţi pentru înfiinţarea unei Academii, nu sunt de ex. autorităţi ale 
puterii publice; cu toate acestea nu credem că d. mareşal să opuie vreodată vestitul său regulament primirii unor asemenea 
oameni.
Pentru scopul polemic al acestor şiruri ar fi fost îndeajuns de-a opune „Românului” propriile sale cuvinte de la 1876 în 
această afacere; dar noi nu ne sfiim a declara că rău se interpretă regulamentul faţă cu oameni cari prin mandatul lor au un 
caracter public şi cărora nu li se poate tăgădui dreptul de-a aduce Coroanei rugăminţi în cari nu e implicat deloc interesul lor 
personal, ci asemenea un interes public.
Dac - am căuta să esplicăm regulamentul după cum ne convine nouă ce lesne ne-ar fi a zice: Dar oare roşii la 1874 era 
prezentabili la Curte ? Apoi— slavă Domnului — i-am apucat în vremile acelea. Mulţi cari azi umblă ţanţoşi în cupele pe 
atunci îmblau iarna cu pălărioară de paie şi cu hainuţă de dril . De ! Patria nu recunoscuse încă că patru clase primare şi un curs 
de violoncel dau dreptul la ocuparea demnităţilor ei. Pe atunci existenţele bântuite de furtună ale roşiilor erau termometre vii 
pentru studii de climatologie ; azi ei sunt exemplare escelente pentru Klemmatologie . Suntem siguri că cei mai mulţi din 
dumnealor vor pricepe acest termen din urmă.
Ce era partidul roşu ? O adunătură de oameni ignoranţi, în mare parte străini de această ţară, vicioşi, incapabili de 
muncă, maturi în cele mai multe cazuri de apucarea unor meserii maloneste sau de puşcărie, constituind în adevăr elemente de-a 
căror contact colectiv trebuia ferită nu numai Curtea, dar orice instituţie.
Nu ca elemente politice; ca elemente social problematice, moralimente căzute, ar fi trebuit să li se închiză uşa regelui.
Iată esplicarea pe care am da-o noi acelui regulament dac' ar fi vorba să răspundem numai cum ne convine nouă.
Dar zice ,,Românul”: „e un obicei care există şi se respectă la Curţile europene”.
Curţile europene nu dovedesc însă nimic în privirea Curţii noastre. Toată originea dreptului public e alta la noi, alta în 
Apus; la noi Domnul n-a pus nicicând o coală de hârtie între el şi cetăţeanul onest.
Astăzi... roşii, doctori în ştiinţele evitate de morală, au în adevăr privilegiul de-a intra, pe când omului onest [î]i rămâne 
cel mult datoria de-a o solicita intrarea, desigur nu din deşertăciune, ci pentru cuvinte cu mult mai grele.
Daca nu ne-ar fi din cale afară silă, am spune noi cine sunt aciia şi... acelea a căror moravuri, pretinse private, sunt de-o 
publicitate atât de pronunţată încât ar trebui să le 'nchiză intrarea, a căror prezenţă, chiar sporadică, incomodează societatea cea 
bună. S-a primit persoane, vulgo cu steag, la baluri şi la petreceri de-o onoare... pe atât de puţină pe cât de cunoscută, şi asta 
numai pentru că erau fiici sau neveste de politiciani roşii. Şi aceşti oameni, a căror vieţi sunt nişte mlaştini, abia întrecute de 
cinismul lor public, aceşti oameni esplică regulamente de primiri la Curte. Ei, dintre cari cei mai mulţi, nu după reglemente 
scrise, ci după cea mai elementară cuviinţă n-ar merita a trece un prag onest !
Dar să lăsăm lecţiile de respect pentru Curte, pe cari nu le dau de astă dată republicani deghizaţi, oameni cari au 
batjocorit şi tron şi Curte zeci de ani de-a rândul, şi să venim la altele.
 
Deci, după d. general Florescu, zice oficiosul,  revizuirea în sine nu e un motiv de îngrijire pentru nimeni...  (ci numai în 
împrejurările actuale) ea poate şi trebuie să se facă în alte împrejurări.
 
Daca confraţii s-ar convinge că pentru asemenea sofisme, remarcabile prin platitudinea şi petulanţa lor, nu mai găsesc 
în ţară cititori destul de naivi, ce bine - ar fi.
Va să zică o criză organică încetează de-a fi o criză când nu mai plouă afară.
Ideea firească că criza unei schimbări a Constituţiei e în genere plină de pericole, dar că se agravează încă prin situaţia 
din afară, e atât de complicată pentru capetele confraţilor încât se prefac a fi incapabili de-a o pricepe.
Apoi mai citim:
 
E firesc ca susţiitorii şi amicii subscriitorilor petiţiunii de la Iaşi... să nu voiască ea reforma constituţională să se facă în sens 
liberal...
 
Această frază e în adevăr culmea neruşinării gazetăreşti .
Va să zică subscriitorii petiţiunii de la Iaşi sunt actualii membri ai opoziţiei. Generalul Florescu, d-nii Kogălniceanu şi 
Vernescu au iscălit petiţiunea de la Iaşi. Şi nu este numai un neadevăr la adresa opoziţiei, e o injurie, îndealtmintrelea gratuită, 
adusă unor oameni care sprijinesc acum guvernul d-lui Brătianu.
Promotorul acelei petiţiuni, autorul ei e prinţul Gr. M. Sturza. Niciodată noi, oricari ar fi fost schimbările de opinii ale 
prinţului, nu le-am reprobat, pentru un motiv foarte simplu. A putut fi ieri conservator, poate fi azi liberal, mâni republican; o 
mărturisim: caracterul şi dezinteresarea sa vădită ne-a oprit de la orice reprobare . Am avut ocazie de-a constata că prinţul Gr. 
Sturza, spre marea deosebire de alţii, nici funcţii vânează, nici se teme a pierde funcţii, nici umblă după păsuieli, nici are rude 
de pus în slujbă, c-un cuvânt schimbările sale sunt dictate poate de bunul său plac, niciodată, absolut niciodată de interes.
În timpul din urmă prinţul s-a arătat favorabil proiectelor d-lui Brătianu sau în genere n-a făcut nici o opoziţie, nici chiar 
în cestiunea reformei constituţionale.
Apoi sunt oameni d-nii de la ,,Românul” când ne impută nouă în colectiv acea petiţie semnată de bărbaţi cari au trecut 
de mult abizul ce-i despărţea de d. Brătianu ?
Cestiunea cu petiţia de la Iaşi e asemănătoare cu aceea a Convenţiei comerciale.
D. Boerescu era autorul ei principal, în timpi în cari în adevăr se putea justifica că prin acel act câştiga României o 
suveranitate pe cari vecinii nu recunoşteau c-o putem exercita. După asta, d-sa devine consiliarul şi amicul roşiilor, şi astăzi ? 
Astăzi, tot noi să purtăm singuri ponosul, iar alţii să aibă folosul ?
Să ne punem în poziţia „Românului”. Să presupunem că noi am fi avut a suferi în trecut, prin vorbe sau prin măsuri 
luate bunăoară de d. Kogălniceanu, e o simplă presupunere aceasta, în timpul când d-sa a fost coleg al d-lui Brătianu. Cădea-ni-
s -ar nouă oare de-a face azi roşiilor o vină din acele vorbe sau măsuri pe cari i le-am presupus d-lui Kogălniceanu, astăzi când 
un program comun de muncă ne uneşte ? Fără îndoială nu. Ar fi nedrept faţă chiar cu un adversar atât de nedrept precum sunt 
roşii; ar fi o estremă lipsă de cuviinţă cătră bărbatul cu care ne-am unit.
Dar roşii n-o simt aceasta. Zilnic vorbesc de Tractatul de negoţ şi au alături pe d-nii Boerescu şi Dim. Ghica; vorbesc de 
180
petiţiunea de la Iaşi şi ca mâni semnatarii de căpetenie ai acelei petiţii vor fi alături cu ei, căci în contra lor nu sunt.
Purtarea aceasta a foii oficioase cu amicii şi aliaţii partidului e atât de comună încât îşi caută pereche.
[20 martie 1883]
 
[„CAM ÎN AJUNUL...”]
 
Cam în ajunul războiului oriental un român vorbea la Berlin c-un tânăr diplomat asupra roditoarei ţări de lângă Dunăre, 
pe care o numea patria sa, înşirând străinului fel de fel de cai verzi pe pereţi despre toate câte i se păreau bune în valea de jos a 
clasicului râu.
 
România ? — răspunse diplomatul zâmbind. lată o vacă bună de muls. Cât despre români, îmi vine a repeta vorba generalului 
Jaltuchin : ,,Cel mai bun dintre ei e tot bun de spânzurat fără judecată”.
 
Cuvintele acestea ne-au rămas în minte, căci în adevăr vacă de muls pentru toată lumea, pentru coţcarii străini, pentru 
cei indigeni fie de un sex ori de altul, vacă cum e ţara noastră rar se va mai găsi. Rău o fi fost şi 'nainte , dar de când politicianul 
venetic, C. A. Rosetti, şi-a ridicat adunăturile, cioclovinele de câte patru clase primare în sus, starea de lucruri de la noi nu-şi 
mai poate găsi pereche.
Se vede că nu le mai ajung roşiilor furtişagurile făcute cu ocazia răscumpărării liniilor Stroussberg şi  Cernavoda 
chiustenge  ; iar le-a venit gust de gheşefturi cu milioanele şi de  giumbuş economico - financiar  . Conform  regulii  din 
Machiavelli că cine vrea să se ţie la putere cată să distreze opinia publică cu întreprinderi nouă, pretinse pline de viitor, înaintea 
alegerilor vin cu fel de fel de iscodituri cari au un scop îndoit: întâi de-a face pe gurile căscate să li se ia vederile, apoi pentru a 
crea ocazii de afaceri scabroase.
Uneori oameni de-o exemplară  bună credinţă  şi patrioţi cum se cuvine ne zic din convingere: ,,Ce folos au luptele 
aceste politice între partide ? De ce nu 'ncetează odată ? De ce românii nu-şi dau mâna pentru a asigura prosperitatea ţării lor ?”
Sinceri or fi asemenea oameni, pătrunzători nu sunt.
Apoi oare cu oameni  politici avem noi a face ?  Stupidul  de Serurie, gheşeftarul Carada,  paraliticul  şi  ramolitul 
Cariagdis, camardinerul Chiriţopol sunt oameni politici ?
Apoi oare lupte politice sunt cele de la noi ?Politică e că o cioclovină ca actualul redactor de la ,,Românul”, comun, 
ignorant şi impertinent, cu patru clase primare, din nimic, adecă din  coate goale  a poliţiei din Iaşi şi din vivandieră a 
regimentului de muschetari, ajunge răscumpărător de drumuri de fier şi milionar ? Politică e cu linia Cernavoda chiustenge , 
care s-a plătit bob numărat c-un preţ întreit de ceea ce făcea, de s-au înţolit o sumă de golani roşii ? Politică este spoliarea 
sistematică pe care-o practică această plebe nesăţioasă de şapte ani de zile, fără ca să se afle în ţara asta  un procuror,  un 
judecător de instrucţie care să puie mâna în piept acestor oameni de nimic, să-i întrebe de unde s-a îmbogăţit ?
Aceasta nu mai e politică; e pur şi simplu lupta a o mână de oameni în contra unor bande fără trecut şi pudoare, fără 
scrupul, cari s-au constituit în guvern şi Parlament.
Altora iar le vine a ne zice să  moderăm  expresiunile pe cari le adresăm acestor oameni; ni s-ar cere să fim mai 
înmănuşaţi faţă cu cefele groase de sceleraţi, bune numai să le pipăie mâna călăului. Parecă această tagmă de oameni pricepe 
cuvânt bun şi creştinesc, parec' ar fi capabilă a înţelege exact un adevăr cât de simplu. Incapabilă de adevăr, incapabilă de-o 
scânteie de onestitate şi de dezinteresare, numai dându-i cu  boldul  , ca  bivolilor  , această carne cu ochi, neruşinată şi 
nesimţitoare, mai e în stare a da urme de pricepere.
Acest exordiu ni s-a părut necesar pentru a indica cititorilor noua tentativă de spoliare a acestor oameni.
Dunărea e o cale de apă gata, care n-are nevoie de nici o cheltuială de construcţiune, o cale cum numai Dumnezeu a 
putut-o face. Pe trei guri puternice ea se varsă în mare. Două din acele guri sunt cu totul pe teritoriu român; pe una lucrează 
Comisia Europeană pentru a o ţine în stare de navigabilitate . Dar ceea ce Dumnezeu dă gratis plebea noastră roşie vrea să ne 
puie să plătim de-a doua oară. Nu gurile pe cari şi le-a creat Dunărea singură după capul ei sunt bune pentru colosala marină 
română, care nu mai încape în apele noastre; Dunărea trebuie învăţată minte de d-alde musiu Costinescu, [î]i trebuie altă cale de 
la Cernavoda la Chiustenge. Acesta-i moftul cel mai nou al patrioţilor.
În vremea lui Herodot, 484 înainte de Hristos, acum două mii patru sute de ani — de la Anadan babadan , cum s-ar zice 
—, o albie a gurilor Dunării curgea între Cernavoda şi Chiustenge. De această albie s-a folosit o societate engleză pentru ca să 
construiască — fără terasament — acel mizerabil drum de fier care i-a costat 6 milioane şi pentru care noi, graţie împrejurării că 
suntem nişte gură - cască , iar roşii nişte gheşeftari, l-am plătit cu 16 milioane, adecă zece milioane peste preţul cu care-l oferise 
societatea engleză din capul locului.
De cum s-a operat acea scandaloasă afacere am văzut pe samsarii ei mofluji ridicând magazii luxoase în capitală, de 
unde 'nainte n-aveau de pe ce bea apă.
Dară aceasta nu-i de ajuns.
Nu ajunge că s-a îmbogăţit toate rubedeniile veneticului bizantin pân' într-a şaptea spiţă; nu sunt de ajuns bacşişurile cu 
care s-a cumpărat voturile majorităţii Adunării; acum cele şaisprezece milioane trebuiesc aruncate în apă, drumul de fier mutat 
din albie alături, iar în locul lui... canal la Chiustenge !
Un simplu cap de pod n-avem precum [î]i cer cele mai elementare exigenţe strategice şi economice spre acea pustietate, 
abia bună ca o mână de mocani să-şi pască oile pe ea, lăsaţi în ştirea lui Dumnezeu şi în toiul lor de voinici, şi acum... canal 
trebuie, care să coste zeci de milioane din spinarea aceluiaşi ţăran săcătuit care abia trăieşte de la mână la gură, a aceluiaşi 
proprietar care nu mai poate vinde nimic, pentru că nu capătă nici un preţ pe grâne faţă cu concurenţa americană şi rusească.
Şi fără a fi publicat studii, fără a se fi ales măcar Parlamentul, fără ca aceşti samsari să aibă autorizarea cuiva ne spun că 
convingerea dumnealor, luminată prin bacşişuri , este
 
că acest canal se va face, că noua gură a Dunării se va crea; când, nu pot spune, dar se va face negreşit; natura-l arată, interesul 
României precum şi interesul întregului comerţ european [î]l impune.
181
 
Interesul României ! Cele două - trei vaporaşe ale statului şi câteva luntri pescăreşti , cari se pot mişca foarte bine pe 
gurile ce ni le-a dăruit Dumnezeu, au nevoie de-o nouă gură, pe care să n-aibă ce transporta şi ale cărei venituri să fie pururea 
inferioare cheltuielelor de amortizare, ca la toate întreprinderile lor patriotice, ca la calea Stroussberg, ca la Offenheim , ca la 
toate cu-n cuvânt.
[23 martie, 1883]
„PESTER LLOYD” ŞI ROMÂNII DIN TRANSILVANIA
 
Cititorul ce-ar binevoi a se uita din nou la numărul ,,Timpului” de sâmbătă 13 martie va vedea că, daca am fi fost 
profeţi, tot n-am fi putut cita mai exact pasajele acele din circulara excelenţei sale d-lui Miron Românul cari vor servi presei 
ungureşti ca denunţări şi ca puncte de acuzaţie. În articolul lui ,,Pester Lloyd” pe care-l reproducem mai la vale se va vedea că 
pasajele a căror enunţare din partea mitropolitului am reprobat-o noi sunt exact aceleaşi cu cari foaia maghiară scoate ochii 
românilor.
Însă această foaie e cunoscută ca oficioasă, inspiraţiunile ei se datoresc unor sorginţi din sferele guvernamentale ale 
Ungariei. Păstrându-ne intenţia de-a răspunde la articolul foii oficioase, dăm de astădată apostrofele ei ca o probă cât de mult 
rău se poate face unui popor întreg prin câteva şiruri necumpănite şi inexacte, cum poziţia oficială pe care-o ocupă Escelenţa Sa 
dă unor neadevăruri o greutate pe care nici un fel de faptă şi nici un fel de discurs din timpul adunărilor populare n-o 
justifică. ,,Pildele rele molipsind datinele cele bune” am văzut şi pe P. S. Sa Episcopul Aradului urmând exemplul dat în Sibii şi 
creându-se , din senin şi din nimic, un pretext de persecuţie în contra aspiraţiunilor legitime ale poporului român.
Deducţiunile pe cari ,,Pester Lloyd” le face din circulara mitropolitului, punerea în paralelă a cuvintelor prelatului cu 
pasaje şi espresiuni din ,,Telegraful” -Fundescu bunăoară, un pamflet cotidian fără nici o responsabilitate morală sau politică, 
va dovedi Î. P. S. Sale că chiar dac' ar fi voit să oprească clerul de la întruniri, conform vreunui ordin ministerial, ar fi avut 
dreptul s-o facă ca autoritate ecleziastică supremă; dar că nu trebuia, pentru a-şi motiva ordinul circular fără umbră de adevăr, 
pus[ă ] în suspiciune legitimitatea cererilor credincioşilor săi. Considerente atât de lipsite de temei încât scriitorii maghiari 
înşişi, pentru a le da măcar aerul unei probabilităţi, sunt nevoiţi a le documenta prin citaţiuni din ,,Telegraful” -Fundescu ori din 
alte foi, mai bine scrise poate, dar despre cari se ştie că enunţările lor nu angajează nici o sferă politică şi pe nici un bărbat 
politic.
Lăsăm să urmeze articolul, rezervându-ne a-l comenta în alt rând.
 
Meetingurile române din Transilvania au produs o mişcare care, de ce merge, de ce atinge cercuri mai întinse, 
mişcare ce merită cu atât mai mult atenţiunea generală cu cât stă în legătură cu aspiraţiuni foarte caracteristice. 
Motivul manifest şi imediat al acestor adunări ale românilor transilvăneni e precum se ştie discuţiunea în Dietă asupra 
proiectului de lege privitor la şcoalele secundare. Conducătorilor românilor nu le era de ajuns că mitropolitul, în  
numele bisericii sale, a făcut obiecţiuni înaintea Parlamentului în contra acestui proiect de lege; nu, pe lângă aceasta 
mai trebuiau şi manifestaţiuni ,,spontane ” ale ,,voinţei poporului”, cari să dea acelui protest o putere şi o eficacitate 
deosebită. Şi-n adevăr ! Daca e vorba să relevăm repejunea şi preciziunea cu care s-au înscenat meetingurile române 
din Braşău , Sibiiu, Deva, Cluj, Turda, Cahalm , Făgăraş şi din alte locuri, cei ce le-a pus la cale merită desigur toată 
lauda. Din aceasta putem deduce învăţământul important că acest popor se dirige de cătră conducătorii Lui după 
voinţa şi intenţia lor c-o lesniciune care ne pune pe gânduri. Alta e însă intenţiunea ce este a realiza prin aceste 
adunări demonstrative.
Discursurile şi rezoluţiunile precum şi personajele determinante din aceste meetinguri nu ne lasă nici o îndoială că 
avem a face cu un nou tour de force al dacoromanismului . Pentru a ne da această probă de putere proiectul de lege al 
şcoalelor secundare a fost un pretext numai; resortul veritabil e mânuit de alte puteri cu nişte scopuri foarte 
îndepărtate . În mijlocul certelor noastre parlamentare, adesea meschine, şi împresuraţi de nu mai puţin însemnatele 
sfezi de zi, pierdem prea adeseori din vedere mersul lucrurilor din Orientul meridional , şi totuşi acolo s-a 'nrădăcinat 
pentru Ungaria, ba poate pentru monarcie (?) o cestiune de existenţă, care pân' acum nu s-a dezvoltat deloc în favorul 
nostru.
Despre adunările din urmă ale românilor foile noastre n-au adus  decât  notiţe insuficiente; dar  pastoralele 
mitropolitului, român şi ale episcopului din Arad ne învaţă că avem a face cu manifestaţiuni foarte critice. Mitropolitul 
constată în circulara sa că aceste adunări zgomotoase de popor au luat ,,o direcţiune şi un caracter politic de-aşa  
natură încât nu pot fi decât stricăcioase intereselor de existenţă ale poporului român”. El ne mai spune că ,,teoriile” 
dezvoltate în adunări stau în contrazicere cu ,,patriotismul” şi cu respectul ce li se cuvine instituţiunilor fundamentale 
de drept public. Conducătorii adunărilor populare duc poporul ,,pe-o clină repede” şi-l împing ,,într-o direcţiune care 
trece marginile loialităţii”.
Să fie bine înţeles ! Mitropolitul român este acela care vorbeşte astfel în circulară cătră clerul său propriu. Avem 
aşadar un martor clasic pentru aserţiunile gravante pe care capul bisericei române ortodoxe le-a scris — desigur după 
informaţiuni amănunţite asupra celor petrecute şi cu intenţiunea cea mai bună. Indignarea cu care-a fost primită  
această  admoniţiune  de  cătră  inteligenţa  română  ne  întăreşte  în  credinţa  veracităţii  acestor  enunţări,  cari 
îndealtmintrelea  ni  se  confirmă  şi  din  alte  sorginţi  competente (?).  Pietrele  aruncate  în  ferestrele  rezidenţei 
metropolitane  ,  precum şi atacurile fără moderaţiune a presei române de dincoaci şi  de dincolo de Carpaţi, 
impertinentul  ,,protest  în  zale”  cu  care-a  umplut  lumea  tinerimea  română  din  Sibiiu,  îndreptat  în 
contra ,,neadevărurilor tendenţioase” cuprinse în pastorala de mai sus dovedesc nu mai puţin turburarea întinsă şi 
adâncă, pe cari le-a produs descoperirile  mitropolitului în iniţiatorii şi complicii noului scandal  dacoroman  . 
Împrejurarea că procurorul a procedat în contra unora din personajele compromise sporeşte numai seriozitatea 
situaţiunii.
Pentru cel ce cunoaşte stările de lucruri de dincolo de Ţara Moţilor, precum şi din învecinata Românie, 
fenomenele din urmă nu-i produc nici o surprindere, ci i se prezentă numai ca nişte efecte ale unor cauze de mult 
182
cunoscute şi ades deplorate . La aceste sorginţi dar trebuie să ne ducem pentru a ne forma o idee limpede şi o judecată 
exactă asupra mişcării Românilor din Transilvania.
Rădăcinile mişcării de azi ajung pân-la 1848, ba în parte chiar dincolo de-acea eră; dur dorinţele şi reclamaţiunile 
românilor din Transilvania, au primit o formă mai concretă de la 1867 încoace. Fără consultarea şi consenţimântul 
celor mai vechi locuitori ai Transilvaniei, precum conducătorii numesc foarte impropriu poporul lor, s-a făcut atunci 
pactul dualist între Ungaria şi Austria şi, ca consecuenţă ulterioară a lui, realizarea uniunii legale a Ungariei cu 
Transilvania
Românii transilvăneni se 'nfioară atât de acel pact nefast cât şi de uniune, pe care-o numesc fuziune inadmisibilă şi 
stăruie într-o politică de pasivitate, încât nu iau parte la alegerile în Parlament, nici la alte acţiuni politice de 
însemnătate de drept public şi toate legile şi instituţiunile pe care legislatura ungurească le-a creat de la anul 1867 
încoace românii le consideră numai ca de facto şi impuse, iar nu ca existând de jure şi durabil - obligatorii .
În această politică de abstinenţă, care nu e în fond decât o stare perpetuă de război în contra legislaturii ţărei 
proprii, se creşte tinerimea română din Transilvania; ei [î]i servesc sferele inteligente ale acestui popor; această 
politică o predică toate scrierile şi foile românilor, atât de la noi cât şi de dincolo, din Regat; aceasta e atmosfera 
politică în care, de două decenii, trăiesc peste două milioane şi jumătate de cetăţeni ai statului nostru. Şi această 
atitudine a românilor se 'ntăreşte încă prin aceea că, conducătorii de azi o pun înainte ca sfânt patrimoniu al marelui 
mitropolit Şaguna.
Acest întâi archiepiscop şi mitropolit român - ortodox , care-a murit în anul 1873, a lăsat (după cum arată d. 
Slavici) următorul testament poporului său:
,,Nici o înţelegere cu maghiarii ! Orice înţelegere directă între români şi maghiari implică în sine ideea unei 
acţiuni în contra dinastiei. Toate speranţele românilor se 'ntemeiază numai pe împăratul”.
După aceste idei conducătoare ale politicei române moderne conflictul între rase trebuie mănţinut în permanenţă, 
ba scelerateţa unei asemeni politici de asmuţare merge atât de departe, încât încercările unei înţelegeri pacinice între 
popoare se consideră ca un act în contra dinastiei.  Loialitatea simulată  cătră dinastie nu e în realitate  decât  o 
ilustraţiune a cuvântului: ,,Voim stăpân pe împăratul pentru a nu avea nici un stăpân”.
Din acest izvor răsar apoi ca necesitate naturală toate acele regretabile şi culpabile  induceri  în eroare ale 
poporului românesc, care din natură chiar e obicinuit de-a se lăsa influinţat şi dus de bună - voie de alţii. Şi când, 
acum vro doi ani, începuse a miji şi printre românii din Transilvania un simţ mai bun, o pricepere mai sobră a stării de 
lucruri, conducătorii au pus cea mai puternică pârghie morală pentru ca, în conferenţa generală a delegaţiilor români 
din mai 1881, să fortifice din nou punctul de vedere al pasivităţii. Prea bine le-a succes încă; căci cine poate nega că 
majoritatea precumpănitoare a  aşa numitei  inteligenţe române:  preoţi, institutori, advocaţi, cărturari, neguţători, 
proprietari ş.a.m.d. e plină cu totul de ideile unei aversiuni ostile în contra legilor fundamentale ale ţării noastre. 
Mitropolitul Miron Roman o spune aceasta fără pospai, şi el trebuie să-şi fi cunoscând oamenii.
Dar încotro ţinteşte această atitudine hotărât ostilă a românilor transilvăneni ? Să se ia sama numai la deciziunile 
conferenţei generale din 1881 şi să s' asculte cele mai nouă discursuri şi rezoluţiuni ale meetingurilor şi oricine se va 
convinge că pretinsa pasivitate politică are în fond ţinte foarte active.
Înainte de toate e vorba de restabilirea uniunii personale între Transilvania şi Ungaria  sau de recâştigarea 
autonomiei transilvane; apoi stabilirea acelei egale îndreptăţiri pentru români ca, în toate regiunile locuite de ei, numai 
limba română să fie legal permisă în administraţie şi jurisdicţiune
(N. B. Aci „Pester Lloyd” se cam întrece. Nu numai, ci şi limba română. Nu nur, ci auch).
De acestea se leagă instituirea unei reprezentaţiuni române naţionale  care, după cum se pretinde, ar fi existat din 
bătrâni şi pe care maghiarii şi saşii au înlăturat-o în mod criminal.
Se 'nţelege că şi părţile rupte în mod arbitrar, partes adnexae  ,  trebuiesc restituite principatului Transilvaniei, 
pentru ca în chipul acesta să fie gata bastionul pentru Dacia viitoare.
Toate dorinţele aceste modeste se găsesc pe larg în Memorandul românilor din Transilvania, care-a fost scos la 
lume, înzestrat c-un aparat istoric în aparenţă plin de greutate şi care în multe locuri din străinătate a făcut deja efect, 
şi ceea ce-i lipseşte acestei scrieri ca ascuţiş şi limpezime aceea ne-o spun fără sfială Irredenta română şi presa ei din 
România şi din Paris. Ce zicea, în decemvrie anul trecut, cu ocazia  iubileului  Habsburgilor, ,,România liberă” ? 
,,Austria a sprijinit cu umerii săi clădirea dărâmată a statului unguresc, s-a făcut complice cu despotismul hunic şi a 
menţinut pân-în zilele noastre sclavia naţionalităţilor (în Ungaria). Oare dreptatea eternă va mai îngădui mult timp 
această pată pe care-o aruncă existenţa acestui imperiu parazit pe fruntea secolului libertăţii şi civilizaţiunii ?”
Un demn pendent la această obrăznicie este faptul că în şcoalele României se învaţă că ,,Patria Română” cuprinde 
regiunile ,,Temesiana ” (Banatul Temişorii), Transilvania, Maramurăşul, Crisiana (regiunea Murăşului şi a Crişului) 
şi Bucovina. În fine foile asmuţătoare de lângă Dâmboviţa ajung atât de departe, încât nu mai numesc Transilvania 
decât ,,România de peste Carpaţi”.
În adevăr trebuie să se mire cineva de liniştea şi de răbdarea sferelor noastre conducătoare, şi duioasă ne-a părut 
mai cu seamă, demult încă, acea grijă cu care Ministerul nostru de Esterne şi diplomaţia noastră au căutat a ridica de  
subsori megalomania dacoromână . Nu numai că ţărilor vasale Turciei li s-a creat o poziţie suverană ca Regat român 
şi s-a introdus în şirul statelor europene, mai cu seamă prin solicitarea şi sprijinul nostru, dar am sacrificat (şi aceasta 
e şi mai rău) interesele noastre cele mai vitale politice şi economice la Dunărea de Jos şi am adus cele mai grele rane 
ţării noastre proprii din curată îngăduinţă şi din grija pentru neastâmpăratul megaloman .
Şi pentru toată iubirea şi toate sacrificiile culegem azi răsplata sub forma politicei de asmuţare a unei Irridente 
române şi a afiliaţilor ei de la noi. Am uitat că în Orient nu obţine cineva succese prin îngăduire şi bunăvoinţă, ci prin 
putere şi străşnicie . Nu se va face oare odată uz de această veche esperienţă faţă cu agitatorii şi provocatorii români  
de dincoace şi de dincolo de Carpaţi ?
[23 martie 1883]
 
183
[„SE 'NŢELEGE CĂ, DUPĂ MANIFESTUL...”]
 
Se 'nţelege că, după manifestul partidului roşu, publicat în Monitorul- fundescu , toate în ţara aceasta merg strună şi de 
minune, încât daca le-ar da cineva crezare, România s-ar fi aflând în apogeul fericirii şi al gloriei. Cel ce bunăoară nu vede că 
am pierdut mii de oameni pe câmpul de luptă, obţinând drept unic rezultat cedarea Basarabiei, că azi, când ţara e independentă 
şi fostul voievod rege, se cere ca o târzie compensaţie a recunoaşterii acestor titluri Dunărea
romană; cine nu observă că, în acelaş timp în care politicianii se îmbogăţesc, toate clasele acestui popor, de la Vlădică pân-la 
opincă, dau îndărăt, acela nu poate decât să aplaude la toate laudele pe cari partidul roşu, cu cunoscutul său esces de modestie, 
şi le aduce singur prin acel manifest.
Oricât am face din acest act obiectul cercetărilor noastre amănunţite, nu vom găsi nimic nou, afară doar de unele nume 
iscălite sub dânsul, pe cari ne obicinuiserăm a le vedea într-altă parte, dar pe cari le întâlnim alături cu. onor. Costinescu. 
Aceleaşi glorificări vechi şi de atâtea ori răsturnate a faptelor partidului, aceleaşi acuzări neadevărate ori nedrepte la adresa 
opoziţiei, c-un cuvânt un act cârpit din petece de reviste insipide ale ,.Românului”, lipite cu platitudinea  abituală a acestor 
oameni pe cât de lipsiţi de talent pe atât de insinuanţi în vorbe şi de incapabili de adevăr.
Astfel emancipare economică se numeşte de ex. răscumpărarea hârtiilor Stroussberg făcută c-un preţ îndoit decum se 
cotau, un fapt care afară de îmbogăţirea a o sumă de patrioţi prin joc de bursă n-a avut alt rezultat decât sporirea enormă a 
capitalului datoriei publice.
Tot în rândul emancipării economice se trece răscumpărarea liniei Cernavoda chiustenge , plătită de trei ori pe atâta pe 
cât face şi decum ceruse societatea engleză din capul locului. Se vorbeşte, desigur pentru oamenii din provincie, de-un port la 
mare pe care l-am fi având, adecă tot de aşa - numitul port de la Chiustenge care, pentru toate spiritele cunoscătoare , nu există 
pân' acum decât în fantazia scriitorilor „Românului”.
În fine vine o polemică lungă la adresa opoziţiei, cu privire la legea electorală în care iar nu se face decât a se repeta 
toate neadevărurile zise şi rezise pân' acum . Se vorbeşte şi aci despre lesniciunea cu care s-ar fi corumpând colegiile superioare 
restrânse, ca şi când rezultatele pe cari ni le-a dat sufrajul universal în cele din urmă alegeri comunale, adecă abţinerea absolută 
a imensei majorităţi a alegătorilor şi participarea la ele numai a politicianilor şi gardelor civice, nu ne-ar fi dat un tablou fidel şi 
o idee exactă despre mizeria şi servilitatea unor alegeri făcute în asemenea condiţiuni. Sofismele spuse deja de d. C.A. Rosetti 
în articolele sale asupra acestei cestiuni se repetă pentru nu ştim a câta oară, ca şi când realitatea, adecă practicarea reformei în 
alegerile ce-au avut loc n-ar fi dovedit că guvernamentali şi numai guvernamentali pot ieşi din urne şi că la urma - urmelor lupta 
se reduce în asemenea caz la intrigile din chiar partidul roşu, la certe meschine dintre Serurie şi Sarkez . Sarkez şi Serurie, la 
apostrofe comune şi înjurături de uliţă între gheşeftari căpătuiţi şi cei cari caută a se căpătui. Alegerile comunale din Bucureşti, 
cari au umplut consiliul cu capete de post şi oameni de facem-treburi, de tot ce marele oraş are pe de o parte mai mărginit, pe de 
alta mai puţin onest, membrii comitetului central roşu nu sunt în stare a le considera ca o adevărată şi sângeroasă dezminţire la 
teoria demagogică a d-lui C.A. Rosetti că colegii numeroase ar fi dând reprezentanţi mai buni.
Se 'nţelege  cumcă ceea ce vede toată lumea, scopul şi esenţa acestei reforme, nu numai că nu e mărturisită, ci se 
tăgăduieşte chiar. Întărirea sistemului parlamentar o numesc dumnealor, când în realitate reforma nu-nsemnează decât punerea 
întregului corp electoral la dispoziţia d-lui Ioan Brătianu, pentru ca să facă cu dânsul orice va pofti.
Am văzut deja cum d. Brătianu, pentru a se menţine cu orice preţ la putere, pune pe rând mâna pe toate ramurile 
administraţiei publice, numind pretutindenea în frunte creaturile sale. Astfel am văzut cum plecarea regelui n-a servit decât 
pentru a-i pune în mână armata întreagă, în care azi deosebiţii Pilaţi au cele mai mari roluri. Pentru a da asalt ultimelor rămăşiţe 
de independenţă a alegătorilor din colegiul I şi II am văzut plouând pe capetele lor nevinovate sute şi iar sute de decoraţii; 
depreciarea unui semn public de onoare i s-a părut d-lui I. Brătianu un preţ foarte ieften când e vorba ca, prin ultima lovitură 
dată organizării noastre, să-şi cumpere absolutismul său politic.
Iar absolutismul său politic nu se pune deloc la cale pentru a realiza vreo mare idee de care căpăţânele strâmte ale 
roşiilor nici nu sunt capabile, ci numai pentru a menţine pe de-a pururea o bandă de esploatatori în posesiunea resurselor 
statului. Al doilea imperiu în Franţa s-a servit în adevăr cu elemente incalificabile, dar totuşi nu se poate tăgădui că guvernul 
avea şi în afară şi în lăuntru mari idei. În nimic nu va semăna guvernul personal al d-lui Brătianu cu acela al lui Napoleon III 
decât în corupţiunea şi în înjosirea elementelor sale guvernamentale.
Faţă cu guvernele econoame , modeste, harnice ale Domnilor români de la 1821—1857, faţă cu guvernul de emancipare 
politică şi socială a lui Vodă Cuza se  va 'ncepe  de-acum înainte, în zilele lui Carol îngăduitorul, a doua ediţie a domniei 
fanarioţilor. Înjosirea de caracter şi linguşirea slugoilor pe cari d. Brătianu i-a ridicat va fi singurul titlu de recomandare; orice 
merit, orice mişcare onestă a inimei şi a conştiinţei, orice virtute care dă vieţii publice energie şi claritate va fi proscrisă din 
mijlocul acestor oameni de rând, atât de rând precum numai infecţiunea proverbială a Orientului i-a putut produce.
Ave Cesar!
Când citim manifestul acestui comitet central ceea ce ne mai izbeşte este că o seamă dintre membri sunt oameni cari au 
dovedit o mare înclinare la întreprinderi financiare hazardate, cari să-i facă a se îmbogăţi repede şi fără muncă. Văzând în frunte 
pe fondatori de-ai Creditului Mobiliar,
pe antreprenori de-ai armatei, pe advocaţi ai statului etc., ne putem închipui ce teren al negrei specule şi al jocului de bursă va fi 
România daca d. Brătianu va izbuti să ajungă la îngenunchearea deplină a acestei nefericite ţări.
[25 martie 1883]
 
[„ORICÂTE MERITE ŞI-AR ATRIBUI...”]
 
Oricâte merite şi-ar atribui roşii în politica interioară şi esterioară, totuşi nu vor putea tăgădui şi nici tăgăduiesc un lucru 
care absoarbe toată valoarea laudelor şi veracitatea protestărilor de patriotism. Acest lucru e: corupţiunea adâncă a oamenilor 
din cari partidul se compune. Corupţiunea aceasta e şi publică şi privată; şi forul şi căminele sunt priveliştea ei. Vieţile private 
184
ale marei majorităţi a roşiilor — escepţiunile confirmă regula — sunt incalificabile din punctul de vedere al ideilor abituale de 
morală ale poporului nostru; vieţile lor publice sunt de o lipsă de scrupul şi de cuviinţă precum nu se mai află în nici o parte a 
lumii. E numai natural ca, într-o ţară centralizată cum e a noastră, toată lumea să se resimtă de moravurile odioase ale tagmei şi 
putrejunea, pornită din sfere guvernamentale şi legiuitoare, să se 'ntinză ca o boală contagioasă asupra poporului întreg.
Azi nu mai e om, de orice temperament şi de orice opinie ar fi, care să 'ndrăznească a pune la îndoială acest adevăr 
neesceptând pe înşişi capii partidului.
Singur d. Ioan Brătianu simte că acest rău fundamental [î]l face imposibil pe el şi pe ai săi în opinia ţării. E de mirat 
lucru, însă nici un teren al vieţii publice n-a rămas nepângărit de apucăturile comune ale acestei plebe de sus. Începând cu 
Cozia, locul de repaos al celui mai mare Domn al Ţării Româneşti, prefăcut în puşcărie pentru a crea o sinecură unei rude a 
Simulescului, nu cunoaştem instituţie a cării esenţă şi raţiune de-a fi n-ar fi fost dezonorată de aceşti oameni.
La palat se numeşte în bătaie de joc adiutant regal un erou de la 11 februarie şi de la Ploieşti; funcţiunile cele mai 
însemnate din armată se ocupă, asemenea în bătaie de joc, de fevruarişti, pentru a insufla se vede oştirii întregi spiritul de 
onoare şi de fidelitate care-a domnit în acea noapte; prezident în Cameră e asemenea un fevruarist , căruia nu i-ar încredinţa 
cineva păzirea unui pui de găină, necum a intereselor unei ţări; deputaţii guvernului în fine sunt recrutaţi din tot ce e mai 
ignorant şi mai puţin moral în ţară.
O împrejurare desigur curioasă e că nimenea nu tăgăduieşte starea de decadenţă în care se află partidul, nici ei singuri.
Nu vorbim aci de ceea ce-a declarat d. Dimitrie Brătianu, despre hoţii ce merită puşcăria şi  gheşeftarii ce merită 
carantina; nu de ceea ce-a declarat d. Ioan Brătianu însuşi, în Senat, că nu mai poate sătura poftele nesăţioase ale amicilor săi 
politici; afirmări pe cât de cunoscute pe atât de adevărată.
Nu de asta vorbim numai.
Nu e unul dintre ei, oricât de mic şi de nerod, care c-un zâmbet triumfător să nu declare că aşa este; că, în adevăr, 
moralmente — imposibili sunt roşii, dar că tocmai într - această consistă spiritul lor politic. Omul care s-ar zbate din răsputeri 
în contra unei asemenea morale şi a unei asemenea maniere de a vedea nu e decât pur şi simplu un om... mărginit. C-o zâmbire 
ironică, cum n-o găsim decât în încăperile poliţiei, la inocenţele californiane prinse în flagrant delict cu degetele în buzunarele 
altora, ci esprimă această convingere de atât timp şi cu atâta stăruinţa încât ea a început a pătrunde până şi în spirite pe deplin 
corecte ale unor oameni ce n-au a-şi imputa nimic.
Astfel un deputat, din cei mai scrupuloşi în toate afacerile, ba chiar în toate nimicurile vieţii sale publice şi private, ne 
zicea într-un rând următoarele:
 
Ce să-i faci ! Natura omenească e natură omenească. În faza în care - am intrat nu mai întrebăm daca cutare sau cutare fură. 
Cestiunea onestităţii e secundară în viaţa publică de azi şi, la dreptul vorbind, onest nu e decât cel ce e născut astfel. Dar averile 
acestea, ce nu sunt nici moştenite, nici muncite, ci făcute peste noapte şi din nimic, sunt furate într-un chip sau într-altul; dar societatea 
lor privată în care se perândează reciproc într-o absurdă promiscuitate, e o societate profund imorală ? Dar partidul nu consistă decât 
din virtuţi în discompunere cari neînsănătoşesc ţara ? Ei şi ? E cu putinţă ca aceşti oameni să se regenereze ? Fără îndoială nu. Ei nu 
pot decât să degenereze fizic, precum au degenerat moraliceşte, şi anume în copiii şi nepoţii lor, cari, de nu vor ajunge a umplea 
temniţile , desigur se vor stinge în institute de alienaţie şi în spitaluri. Dar pe cât timp aceste elemente există la lumina soarelui, 
oricât de rele ar fi, oricât de înjosite — ceea ce nimeni nu contestă — ele au o raţiune a lor de a fi şi trebuie să ţinem seamă de ele.
Aceasta era părerea unui om cu totul sincer şi dezinteresat. Cu atât mai mult e politica unui om nesincer ca d. Ioan 
Brătianu. D-sa e pe deplin convins de putrejunea morală a partidului, că nu e cu putinţă imaginaţiune care să descrie instinctele 
brutale şi vicioase ale tagmei, că nu se află preot care să poată atinge cu vorba adâncul mişeliei lor, nu moralist care să poată 
ghici substanţa sperjură din care sunt compuse aceste hoituri cu asemănare de om. Căci, în adevăr, ruşine i-ar fi oricărui om c-o 
umbră de scrupul ca, după ce-au călcat, la 11 fevruarie, un jurământ de onoare de două ori depus, să se mai îndese în fruntea 
afacerilor ţării; ruşine unui altuia ca, după ce s-au îmbogăţit prin specule, să-şi lase nevasta şi copiii, cu cari trăise în sărăcie, 
pentru a se înhăita cu curtizane; ruşine unui al treilea de-a ocupa înalte demnităţi, de-o importanţă morală eminentă, când viaţa 
sa conzistă din tranzacţii zilnice cu devergondajul . Dar roşii par a nu cunoaşte ruşinea. De-o corupţiune atât de naivă sunt încât 
li-i silă de fiinţa lor proprie când o văd reprodusă în exemplare analoage şi mai toţi dintre ei înfundă cu copiii lor institutele 
statului, pentru a scăpa cât de curând şi a nu le mai duce grija.
Ei bine, le ştie acestea d. Ioan Brătianu şi cu toate astea îşi zice:
,,Daca n-ar exista asemenea oameni deşertăciunea mea s-ar fi putut urca atât de sus într-o ţară serioasă? Aceşti oameni 
[î]mi sunt trebuincioşi . Eu le dau ce vor, ei îmi dau ceea ce-mi trebuie: o poziţie şi un renume nemeritat . Suntem chit. Oameni 
cu scrupule morale, naturi de elită cari gândesc ce nu numai a face altora rău, dar a vieţui chiar implică deja o vină, a căror 
instincte sunt corecte ca cumpăna cu care se cântăresc piesele de aur, asemenea naturi nu-mi trebuiesc. Ceafa groasă de mucenic 
îngrăşat a lui Warszawsky, iată ce-mi trebuie mie. Înainte cu ei”.
D. Brătianu nu înţelege că regimul sub care trăieşte un popor nu poate continua a fi o imposibilitate morală. Ţinta d-sale 
politică este aşadar de a merge înainte cu aceste elemente cari, moralmente imposibile şi intelectual sterpe, au devenit cu toate 
astea atât de puternice, prin chiar activitatea d-sale, încât o luptă în contra lor prezintă rizicul de a fi pierdută.
D.C.A. Rosetti simte acelaşi lucru, dar soluţiunea problemului este alta pentru d-sa. Fără îndoială vede că aceste 
elemente sunt imposibile — cel mai imposibil dintre toţi d-sa însuşi. Cu toate acestea, vrând - nevrând , cultura a făcut oarecare 
progres în ţară; cu simple mofturi ca luarea Transilvaniei nu se mai pot lua ochii nimărui. Fiindcă însă tot sistemul de idei 
abituale de morală şi de onestitate ale poporului nostru e diametral opus actelor şi purtării roşiilor, d-sa îşi propune de-a săpa 
teoretic însuşi fundamentele moralei şi pentru aceasta găseşte un sprijin în tinerimea aceea care, la Paris, îşi culege preceptele la 
Mabille .
Morala cuviinţei, după aceşti domnişori, e un moft; altruismul e tot. Faptele omeneşti şi cugetele lor nu sunt nici bune 
nici rele; ele sunt moralmente indiferente. Pozitiv morale sunt cele altruiste . Cineva poate avea cele mai negre vicii; pe cât timp 
185
e alturist e om cum se cade. Venus vulgivaga , dacă e altruiste , chiar foarte altruistă , e o femeie din ... societate. Patriotism şi 
naţionalitate sunt nişte mofturi. Nu există decât apăsători şi apăsaţi, din cari cei dentăi trebuiesc nimiciţi, cei din urmă ridicaţi. E 
indiferent cine locuieşte în România. Dar mongoli , dar zuluşi , lucrul nu are absolut nici o importanţă. Toată lumea trebuie 
convertită  la  altruism  prin mijloace ca împărţirea averilor, ca  poliandria  şi  poligamia  ş.a.m.d. Cam aceste sunt principiile 
„Daciei viitoare” şi ale roiului de tineri ce vor ferici în curând ţara cu prezenţa lor. Precum există acide în stare a discompune 
orice corp organic, astfel există negaţiuni capabile a nimici întreg complexul de idei abituale ale unui popor şi, precum totdauna 
orice descompunere produce o mişcare iregulară, tot astfel aceste idei, culese din moralul Mabilului , rod adânc rădăcinele chiar 
ale vieţii noastre publice. Se negă patria, se negă naţionalitatea, se negă familia, averea, tot ce dă conzistenţă unui organism 
politic — şi asta este ceea ce vrea d. C.A. Rosetti. Căci numai atunci când elementele viitorului vor fi şi mai perverse decât roşii 
aceştia devin posibili, devin comparaţi cu anarhiştii şi nihiliştii, oameni de ordine, o societate oricât de rea, dar tot nu aşa de rea 
ca deplina anarhie şi deplinul desfrâu. Decât comunism mai bine cezarism , îşi va zice fiecine şi prin cezarism , la care tinde 
acum d. Brătianu se susţine orice guvern abil care va şti să sperie lumea ca umbra roşie a Comunei universale.
Astfel, unul dintr-o direcţie, altul din cealaltă, sapă încet pe sub pământ toate temeliile istoriei şi statului român, ca doi 
săpători de mine cari, pornind din direcţiuni opuse, încep a auzi întreolaltă târnăcoapele cu cari minează . Ţinta comună a 
amânduror, de-o ştiu sau de n-o ştiu, este la urma urmelor nimicirea naţionalităţii române.
[30 martie 1883]
[„TOATE PROTESTAŢIUNILE GUVERNULUI...”]
 
 Toate protestaţiunile guvernului şi foilor sale în cestiunea Dunării nu sunt decât făţărnicii . Am arătat că, încă acum doi 
ani, ,,Românul” declarase în numele guvernului că e la timp şi cu cale de-a concede Austriei Comisiunea Mixtă, prezidenţia 
permanentă şi votul preponderant. În urma zgomotului ridicat de foile opoziţiunii guvernul s-a hotărât să urmeze aceeaşi 
politică sub alte aparenţe: d. Dim. Sturza nu e decât continuatorul fidel al politicei d-lui Boerescu, şi a face toate concesiile este 
de pe acum hotărârea statornică a cabinetului.
Protestaţiunile din cei din urmă timpi nu sunt  decât  pur şi simplu  reclame electorale. Odată alegerile terminate în 
favorul guvernului, el nu va mai găsi nici o piedică în cale pentru a admite în întregul lor stipulaţiunile Tractatului de la Londra. 
Alegători din colegiul I şi al Ii-lea ! Ştiţi care e meritul pentru care aţi fost acoperiţi cu decoraţii ? Acel merit e să 
alegeţi deputaţi cari să primească fără discuţie cesiunea Dunării române în mâni străine. Precum trădarea de tron e înălţată şi 
decorată, astăzi meritul de căpetenie pe care guvernul nostru [î]l răsplăteşte este trădarea de ţară.
Mai mult; diplomaţia însăşi [î]i dă guvernului nostru acest termen, care se acordă condamnaţilor la moarte, şi nu va face 
paşii definitivi pentru obţinerea concesiunilor decât după ce alegerile vor fi terminate, majoritatea asigurată.
Cine se mai îndoieşte despre aceasta n-are decât să citească depeşa din Londra pe care-o reproducem aci.
Iată în adevăr ce i se depeşează ziarului ,,Le Temps” de către corespondentul său:
 
Conform cu informaţiunile mele precedente, lord Grandville a fost însărcinat din partea Conferenţei Dunării de-a 
notifica statelor riverane deciziunile Conferenţei şi de-a face pe lângă România demersuri amicale, dar stăruitoare, 
pentru a o determina să adere la deciziunile reuniunii europene.
Notificarea adresată statelor riverane s-a făcut acum zece zile. Cât despre demersurile ce privesc România — 
demersuri ce trebuiesc sprijinite colectiv de cătră toate puterile — ele au fost amânate în comună înţelegere pentru şase 
săptămâni, adecă până după alegerile pentru Parlamentul român cari vor avea loc. Motivul acestei amânări este că 
puterile, dorind pe d'o parte de a nu aduce un element străin de agitaţiune în dezbaterile electorale, judecă pe de altă 
parte că e preferabil de-a aştepta, pentru a lucra pe cale diplomatică, ca puterile guvernamentale şi legislative să fie 
definitiv constituite, după cum va fi rezultatul nouălor alegeri.
Din sorginte autorizată aflu că reprezentantul României a mulţumit plenipotenţiarului francez din conferenţă pentru 
modificările aduse proiectului primitiv al Comisiunii Europene şi a căror iniţiativă el a luat-o.
 
De acord cu depeşa de mai sus, ,,Le Temps” scrie:
 
Se ştie că Conferenţa, despărţindu - se , a lăsat un termen deschis de şase luni pentru ratificarea Tractatului de la 
Londra şi a protocoalelor ce-i sunt anexate; totodată i-a lăsat prezidentului facultatea de-a o convoca pentr-o ultimă 
dată, spre a împlini această formalitate. Aceste deciziuni au fost inspirate de ideea curtenitoare de-a rezerva României 
un mijloc pentru a reintra în concertul european. ,,Times” crede a şti că lord Grandville nu va uza de această facultate 
înaintea espirării termenului semestrial şi, daca până în acel moment adeziunea României nu va fi sosit la Foreign - 
office , conferenţa se va reuni de drept şi va sancţiona rezoluţiunile sale precedente, cu toată abstenţiunea guvernului 
român. ,,Times” atribuie guvernului român intenţia de-a se strecura, din afacere făcând distincţie între Tractatul de la 
Londra şi  anexele lui. Dar ziarul englez observă cu drept cuvânt că această distingere e inadmisibilă în practică, 
pentru că adoptarea reglementului care-a insituit Comisiunea Mixtă formează tocmai unul din articolele Tractatului. 
Evenimentele vor da probabil dreptate, previziunile lordului Granville şi sfârşitul agitaţiunilor electorale va aduce fără 
îndoială în Regatul dunărean o apreciare mai justă a cestiunii; demersul pe care l-a făcut ministrul României la Londra, 
după  instigaţiunea  guvernului său,  spre a mulţumi  reprezentanţilor  noştri din Conferenţă  pentru modificaţiunile 
introduse după iniţiativa lor în proiectul primitiv al Comisiunii permite în adevăr să sperăm că cabinetul din Bucureşti, 
scăpat de toate preocupaţiunile străine (electorale !), va da cea mai deplină dreptate operei diplomaţiei europene.
 
Înaintea şi în timpul alegerilor publicul e dar prevenit de-a nu crede absolut nimic din toate protestaţiunile foilor 
guvernamentale întru cât vor privi cestiunea Dunării.
[1 aprilie 1883]
 
[„ÎN MAREA ÎNTRUNIRE...”]
 
186
În marea întrunire a opoziţiunii unite care s-a ţinut la Iaşi d. G. Vernescu a atras atenţiune culegiului I şi al II[-lea] 
asupra unui pericol social pe care tagma patriotică ar voi să-l evoce din senin: le-ar conveni adecă dumnealor o nouă cestiune 
rurală, o nouă împroprietărire.
Pentru a explica starea înapoiată în care se află ţăranul, d. C.A. Rosetti nu recurge la cauzele patente şi cari scot ochii 
orişicui; nu acuză bugetul cheltuielilor urcat cu 40% de câţiva ani, pentru a hrăni pe toţi nevolnicii intelectuali şi fizici ai 
partidului său; d-sa nu înţelege că, daca pensii reversibile se mănâncă, daca hârtii Stroussberg se cumpără cu preţ îndoit, daca 
Costineştii se-nţolesc 
şi Caradale huzuresc de bine, daca Cernavodă - chiustenge se plăteşte cu preţ întreit pentru ca rudele sale să aibă de unde se 
'mbogăţi , toate lucrurile acestea trebuiesc plătite la urma urmelor cu 'n echivalent de muncă fizică a cuiva, în ultima linie a 
ţăranului. D-sa nu binevoieşte a înţelege că ceea ce bat la tălpi hoţii d-lui Dimitrie Brătianu cari merită puşcăria şi gheşeftarii ce 
merită carantina, amicii a căror lăcomie d. Ioan Brătianu a declarat a n-o mai putea sătura, trebuie să corespunză undeva în 
această ţară cu sudoarea reală, cu încordarea reală de braţe a unui creştin uitat de Dumnezeu; că clasa de hoituri improductive 
din care face parte şi d-sa ca negustor de vorbe şi pomanagiu al bugetului trebuie hrănită de cineva şi că acel cineva îşi 
înjumătăţeşte pâinea copiilor pentru a o împărţi cu feneanţi cum e d-sa şi cu alte lifte . Nu înţelege că ţăranul nostru e tot cel de 
acum trei - zeci de ani, dar că sarcinele lui a devenit de douăzeci de ori mai mari numai pentru a ţinea cu îmbielşugare toată 
demagogia lacomă, necinstită şi leneşă care-l încunjură. Nu 'nţelege că, pentru a încălţa vitele, trebuie să muncească oamenii şi 
să renunţe, sub formele cele mai diferite de dări directe şi indirecte, la cea mai mare parte din produsul muncii lor, precum au 
arătat-o aceasta d. A.V. Millo, condei cu condei, prin bugetul ce-a făcut în studiul său economiei oricărui sătean. Toată sarcina 
socială a parveniţilor roşii, a miilor de cumularzi improductivi, e purtată de cineva şi această sarcină enormă nu poate rămâne 
fără influenţă asupra traiului zilnic al omului din popor, ci se traduce între cei patru pereţi ai lui sub formă de lipsă şi de datorii.
187
Creier plin de utopii şi lipsit de orice cunoştinţe exacte, politicianul oriental nu poate  să 'nţeleagă  că e absolut cu 
neputinţă ca nevoia ţăranului să se nască din raportul între proprietatea rurală care recurge la munca lui şi între munca rurală, 
care recurge asemenea în mod inevitabil la proprietate; că raportul firesc dintre aceste două trebuie să fie, prin chiar natura 
lucrurilor, echitabil şi că starea rea a ţăranului nu poate fi atribuită decât cheltuielilor improductive ale tagmei roşii, ale statului, 
precum şi clasei numeroase de ignoranţi şi de leneşi cari constituie elementele partidului guvernant .
În loc de a căuta cauza mizeriei acolo unde ea este în adevăr văzută de medici şi statistici : în drumuri de fier ce nu-şi 
produc cheltuielile, în armata prea numeroasă, în lenea proletariatului intelectual cu patru clase primare, în organizaţia factice, 
c-un aparat costisitor şi netrebnic, în administraţia Simuleştilor, în roiurile cosmopolite cari-au năpădit ca locustele , tratând ţara 
ca pe-o America şi poporul ca pe pieile - roşii ; în loc de a căuta cauzele mizeriei în relele ce le-a adus pe capul ţării veneticii 
lipsiţi de orice sentiment de religie şi de patriotism precum e d-sa, în loc de a le vedea toate cum sunt, îi convenea a o căuta 
unde nu e: în raporturi de proprietate şi de posesiune rurală.
Iar mai trebuie o împroprietărire acestui om care n-are o palmă de pământ sub soarele ţării şi care trăieşte din pomenele 
bugetului. Proprietarii sunt, se 'nţelege , de vină, pentru că nu insultă poporul lor românesc oferindu-i pământ de pomană, ci-l 
cred destul de vrednic şi destul de onorabil pentru a plăti c-o parte mică a produsului capitalul de pământ ce-l ia pe seama lui.
D. C.A. Rosetti ar voi ca întreg poporul să ajungă în starea de-a produce acea silă morală ce d-sa o produce ca 
pomanagiu; ca nimeni să nu mai trăiască din munca şi virtutea lui de bărbat, ci toată lumea să ceară panem et circenses, să 
devie parazită ca cămătarii şi negustorii de vorbe ce-l înconjură.
Anul trecut ţăranii inundaseră Bucureştii spre a cere pământ. Camera a ales o comisiune însărcinată a cerceta plângerile 
lor, compusă din d-nii G. Vernescu, Aurelian, Cantilli, P. Carp şi Lecca. Ancheta făcută de acea comisiune a constatat că ţăranii 
fuseseră instigaţi ... de primari, notari, subprefecţi, agenţi fiscali, de toţi aceşti paraziţi cari - i sug măduva din oase, să vie la 
Bucureşti, să ceară, nu pământ de la stat, ci pe proprietăţile private. Li s-a spus că ... tata Ruset făgăduieşte asemenea lucru, din 
avutul altora, se 'nţelege , căci dintru ale sale nu le-ar da decât pe ,,Doamne - aşteaptă ” şi cinstita ieşire a părului prin căciulă. 
Tata Ruset ? Om care n-a ştiut a da la ai săi o creştere utilă şi cum se cuvine şi care pretinde a da creştere unui popor întreg!
Cumcă aceasta este ţinta d-lui C.A.Rosetti şi cumcă nu i-ar displăcea o continuă regulare a proprietăţii din 15 în 15 ani 
şi o continuă confuziune între al meu  ş' al tău ne-o dovedeşte foaia redijată de discipolii  , de copiii sufletului său: ,,Dacia 
viitoare”. De acord cu bătrânul demagog cosmopolit, pe care ne-a succes de a-l dezbrăca de coaja sa naţionale în care se gera de 
mai român decât un Basarab băştinaş , această tinerime neagă patria, negă naţionalitatea, familia, averea, religia; cheamă pe 
vagabonzii din toată lumea să 'mpărţească aci ceea ce nu e al lor, pământul smuls pas cu pas de străbuni prin dezrădăcinare de 
păduri seculare şi apărat cu sângele lor cel mai bun şi mai nobil. Capitalul enorm de energie naţională cheltuit pentru a preface 
înfiorătoarele  pustietăţi ale avarilor în pământ românesc e după dumnealor bun de aruncat în apă; noi am fost  squaterii  şi 
pionierii , nobilele Caradale sunt numai bune să moştenească. Iată ideea măreaţă pe care-o reprezintă tata Ruset, împreună cu 
acea tinerime care ţine pe ţară atâtea zeci de mii de chile de grâu pe an şi care pretinde a reprezenta viitorul ţării când caută a 
semăna cu panglicarul ţărigrădean din Strada Doamnei.
[7 aprilie 1883]
[„PRIN DISCURSUL ŢINUT LA ATENEU...”]
 
Prin discursul ţinut la Ateneu d. C.A. Rosetti a continuat a afirma că colegiile superioare sunt coruptibile din cauza 
micului număr; că se fac întregiri , se speculează voturile ş.a.m.d. Nu noi vom fi aceia cari să contestăm cu desăvârşire aceasta, 
căci pădure fără de uscături nu se poate. Oratorul de la Ateneu cată să fi cunoscând pe amicii săi politici din colegiul I şi să fi 
ştiind, în calitate de fost staroste, cam ce fel de deprinderi şi ce spirit negustoresc vor fi adus şi în colegiul I, al proprietăţii 
istorice, oamenii banului şi ai diferenţei, odinioară stărostiţi de d-sa, după ce ei au cumpărat moşii. Cât despre trecut şi de 
oamenii cari au rămas din trecut, d. C.A. Rosetti însuşi nu va tăgădui că, daca aceştia nu s-ar fi distins prin nimic alt, prin 
caracter neatârnat şi prin dezinteresare în afacerile publice s-au distins desigur.
Şi tocmai la elementele acestea şi la cele asimilate lor ne adresăm noi şi solicităm în toate zilele de la ele ca, în numele 
libertăţii şi intereselor acestui popor întreg, să nu renunţe la sfera lor de influenţă politică şi socială la care Constituţia le dă un 
drept; să nu facă ca votul lor cel dezinteresat să cază în aceeaşi urnă, să aibă aceeaşi valoare şi aceeaşi greutate cu votul oricărui 
venetic, oricărui negustor de vorbe, oricărui politician de meserie.
De şase sute de ani — am zis — viaţa României e legată de proprietatea istorică, de proprietari istorici. De şase sute de 
ani aceştia, în timpi de cădere, aproape numai ei au ţinut sus ideea statului şi a naţionalităţii române. Respectul de sine, 
dispreţul, poate naiv, dar justificat în contra înnoiturilor străine au făcut cu putinţă ca poporul să se redeştepte din somnul de o 
sută de ani, somn care s-a început când cel din urmă din Basarabi au căzut pe eşafod şi care s-a sfârşit abia în secolul nostru.
Da ! Familiile vechi sunt menite a se stinge, pentru că n-a vrut Dumnezeu ca un copac al pădurilor sale să crească până 
la cer. Da ! în locul stejarului secular stejarul cel tânăr se - nalţă  în sus — neam vine şi neam trece — aceasta e legenda 
veacurilor. Dar nu e indiferent pentru un popor ce răsare în locul stejarului, nu [e] indiferent când plante parazite, oricât de 
trecătoare ar fi ele, îşi înfig rădăcinile în trunchi şi ajung mai repede sus decât stejarul. Nu e indiferent pentru un popor cărui 
principiu se datorează ridicarea unui om în mijlocul lui: daca ea se datoreşte tăriei, curajului, energiei — tot atâtea numiri 
diverse pentru principiul puterii de muncă şi pentru bărbăţie — sau daca ea se datorează speculei, apucăturilor, instinctelor 
feline şi oarecum femeieşti ale omenirii. Nu e indiferent pentru viaţa unui popor ca, în loc de stejar, să răsară slabul şi pururea 
de vânt legănatul mesteacăn. Nu e indiferent daca cei ce se ridică au sau nu rădăcini adânci în pământul ţării. Nu e, c-un cuvânt, 
indiferent daca soarta unei ţări e condusă de oamenii ei proprii sau de aristocraţia diferenţelor de preţ şi diferenţelor de opinii, 
de aristocraţia cursului de bursă şi a limbuţiei.
De aceea credem a putea afirma că în colegiul I se află încă, cât timp nu ştim, multe elemente independente, 
dezinteresate, având cultura necesară şi timpul necesar de a se ocupa cu controlul afacerilor ţării, şi că aceste elemente nu 
trebuiesc să renunţe cu nici un preţ la dreptul pe care li-l dă Constituţia de a exercita un asemenea control. Şi fiindcă onor. d. 
C.A. Rosetti citează pe d. George Cantacuzino, care ar fi având mai multe moşii decât toţi proprietarii la un loc, zicem şi noi: 
Da! n-ar exista nici un inconvenient dacă d. George Cantacuzino ar intra de-a dreptul în Senat, fără a mai fi ales de cineva, şi nu 
e nimenea în ţara aceasta care n-ar avea încredere în exactitatea şi în corectitudinea cu care d. George Cantacuzino ar exercita 
acest control asupra afacerilor ţării, cari, întru cât sunt publice, sunt şi ale sale. Singurul principiu care s-ar opune unui 
188
asemenea fapt este principiul de stat, că legile nu se fac pentru persoane — luate individual — ci pentru grupuri de persoane şi 
grupuri de interese.
Cazurile de coruptibilitate pe cari ni le citează d. C.A. Rosetti nu probează nimic. Excepţiuni au existat totdauna. Pot fi 
şi în acest colegiu oameni cari 'şi speculează voturile; dar nu credem că în genere se face aceasta. Şi, în adevăr, am văzut în 
trecut că atotputernicia unui guvern ar fi în ţara aceasta absolută,  gardele  d-lui Serurie şi delegaţii subprefecţilor ar alege 
pururea pe toţi favoriţii guvernului eventual daca n-ar exista acest colegiu întâi, singurul capabil de a rezista, chiar în contra 
elementelor sale proprii.
Proba ce s-a dat cu ocazia revizuirii art. 7 e îndeajuns, credem, a dovedi greutatea şi direcţia de mişcare a acestui 
colegiu, căci suntem aproape siguri că, daca el n-ar fi existat, nu numai categoriile Costinescu, ci toţi străinii ar fi azi cetăţeni 
români.
Dar să lăsăm aceste adevăruri generale, pe care d. C.A. Rosetti le combate cu îndărătnicie, voind a arăta că albul e 
negru şi negrul e alb. Dacă nu admite ceea ce zicem mai sus nu cunoaşte istoria ţării ce pretinde că e a sa şi nu voieşte să vază 
adevărul. C-un om însă care nu vrea să vază, discuţiunea e aproape de prisos.
Vom face numai o comparaţie, pe care-o vor înţelege toţi. O roată care se 'nvârteşte împrejurul axei sale descrie de ex. o 
cale de un metru pe secundă , însă o cale ce se-ntoarce în sine însăşi, încât, pentru a constata câtă distanţă ar fi parcurs în linie 
dreaptă, am trebui să măsurăm circumferinţa 
roţii şi s-o multiplicăm aceasta cu numărul secundelor . Un alt corp împins înainte să zicem că ar face asemenea un metru pe 
secundă. La roată nu vedem distanţa ce ar fi parcurs-o ; la un corp împins o vedem. Tot aşa e cu coruptibilitatea d-sale. Ea e mai 
mare în colegiul III şi al Iv-lea , dar — vorba noastră — se 'nvârteşte în cercul ei strâmt şi, dac - am vedea de câte ori se 
'nvârteşte , am observa că distanţa ce-ar parcurge e mult mai lungă decât acea pe care a parcurs-o celălalt corp a cărui împingere 
a costat oarecare muncă.
Pe un alegător din colegiul I [î]l corupi împingându-l cu făgăduinţa că pui pe nepotu - său în slujbă. Un nepot prost — o 
salba dracului — mai mult într-o funcţie a statului. Numărul lor e legiune, căci nu e singura cale a nepotismului .
Tot atât de lesne corupi o mie de oameni învârtindu-i cu vorba că n-o să-i iai o zi la gardă ori la alte prestaţiuni.
Cestiunea principală nu este asta. Cestiunea e ca omul de stat care dirige să aibă bunul simţ de a se servi cât se poate de 
puţin de asemenea mijloace, de a se feri chiar cu totul de ele.
Iar coruptibilitatea în sine şi ca rău constant atârnă cu totul de alte împrejurări: atârnă de adâncimea culturii, de valoarea 
pe care oamenii o dau adevărului recunoscut. Coruptibilitatea de moravuri şi superficialitatea de educaţie merg aproape mână 'n 
mână.
Figura cu roata, împrumutată mecanicei, ne dă ocazia de-a repeta un adevăr foarte vechi: nici o lege electorală, nici o 
constituţie, nici o punere la cale omenească nu e capabilă să ridice în mod spontan treapta de cultură în care se află un popor, 
precum nici o vorbă, nici un volum scris nu e în stare a înmulţi puterea unui copil. Acest spor nu se câştigă decât prin muncă. O 
muncă crescând în progresiune mică, dar continuă, va spori puterile copilului la maximul posibil; o muncă intelectuală, 
crescând asemenea în progresiune, va spori cultura unui popor la maximul ei şi prin aceasta capacitatea lui de a înţelege 
interesele publice. Dar pentru aceasta trebuie timp, una la mână; economie de forţe, două la mână.
Cine însă cheltuieşte forţele naţionale pentru a întreţine cu ele clase întregi de Caradale şi de Serurii, de oameni 
improductivi, incapabili de muncă şi avizaţi la buget şi la favori guvernamentale, acela nu poate pretinde să aibă ce cheltui 
pentru cultura poporului său.
Blocul de marmură din care - ai tăiat un satir nu mai e bun să tai din el pe Minerva.
[14 aprilie 1883]
 
[„D. C.A. ROSETTI A REÎNCEPUT...”]
 
D.C.A.Rosetti a reînceput să scrie în ,,Românul”, de astă dată cu multă nervozitate şi c-un zel aproape febril. Ne pare 
rău că pentru asemenea  escitaţiuni nervoase nu avem alt mijloc de recomandat decât gheaţă, gheaţa rece a reflecţiunii şi a 
neîncrederii . În numărul de azi al „Românului”, d-sa, revenind la utopia sa revizionistă, ne spune că colegiul I ar câştiga foarte 
mult primind pe al Ii-lea în sânul său, l-ar mobiliza şi l-ar lumina şi alte lucruri de soiul acesta. Am avut cu toate astea onoarea a 
spune d-lui C.A. Rosetti că cultură şi moralitate nu se improvizează în întruniri electorale, ci se câştigă prin muncă necontenită, 
prin necontenită absorbţiune de adevăruri ce privesc natura în genere şi inteligenţa omenească îndeosebi şi că misiunea de-a 
lumina poate să şi-o aproprieze d-sa, care are nenorocire de-a învăţa pe oameni lucruri ce sigur nu le pricepe, dar noi aşteptăm 
această lumină şi această moralizare de la timp, de la şcoală, de la capetele eminente pe cari poporul nostru va fi în stare a le 
produce din sânul său, nu însă de la combinaţiuni legislative şi electorale, oricât de ingenioase ar fi ele.
Dar în genere curioasă rămâne toată maniera sa de-a vedea, precum şi săriturile sale sofistice. Ieri încă colegiul I era 
coruptibil , azi el e cel mai patriot şi cel mai moral şi se face apel la el de-a ridica la sine şi de-a moraliza şi celelalte colegii.
Colegiul I e corupt, zicea d-sa. Dar, pentru ca să-l moralizeze, d-sa nu trimite în el pe oameni cari ar fi obţinut 
doctoratul sau licenţa în vreo ramură de ştiinţă şi de la cari s-ar putea spera că ar aduce lumină în colegiu, nu, ci împinge în el 
pe ţărani, lipsiţi de învăţătură, cu 600 de lei venit anual adică elemente mai sărace, mai puţin luminate şi desigur mai coruptibile 
decât cele actuale. D-sa e acela care are rarul curaj de a zice: ,,Colegiu corupt, alege - mă pe mine şi pe-ai mei, pentru ca noi — 
rezultaţi  din corupţiunea ta — să te  moralizăm desfiinţându-te  ”. Aceasta e o mare insolenţă spusă oamenilor celor mai 
neatârnaţi din ţară şi celor cari au posibilitatea măcar a unei culturi înalte, dar d. C.A. Rosetti cunoaşte regula lui Machiavelli: 
„Cine vrea să-şale lumea, să n-o ia subţire, ci gros, ca să-i ia ochii”.
Şi foarte gros a luat-o d. C.A. Rosetti, împreună cu d. Brătianu. Cititorul ar face bine să ne dea crezare şi să ştie că toată 
revizuirea aceasta e un moft pus la ordinea zilei pentru a escita pe de-o parte patimele mulţimii, pe de alta susceptibilitatea 
claselor culte, pentru a vârî ura şi discordia între fiii unei şi aceleiaşi ţări şi a întuneca conştiinţa noastră în cestiunea Dunării. 
189
Revizuire se zice, Dunăre se 'nţelege ; lege electorală se zice, Polonie se 'nţelege .
Oare n-am văzut apărând în ,,Românul”, ca din senin, acum în preziua alegerilor, cestiunea unui canal  Cernavoda 
chiustenge ? Cu toate acestea lucrul e foarte simplu. Nu e vorba numai de-a se da preponderanţă unei puteri vecine asupra 
Dunării noastre; nu, e vorba chiar de a-i asigura această preponderanţă, creând pentru negoţul ei o anume gură a Dunării, din 
banii noştri, din sudoarea aceluiaşi ţăran pe care d. C.A. Rosetti se preface a-l iubi atât. Pe când ţara întreagă e răscolită de 
patimi escitate în mod artificial, ceea ce se tratează în acest moment şi ceea ce se precupeţeşte e Dunărea. Comedia 
revizionismului , cu păpuşile ei şi cu panglicarii ei politici, e în faţă scenii ; îndărătul acestei scene se pierde Dunărea. De mult 
ziarele din Paris ne-a spus-o aceasta; termenul de şase luni pentru ratificarea Tractatului de la Londra nu e nimic alt decât 
termenul cerut pentru a face alegeri în România, a ameţi ţara cu cestiuni interne de-o asprime socială, încât asupra intereselor 
sale imediate alegătorul să piarză cu totul din ochi interesul cel mare al suveranităţii statului român pe Dunărea sa.
Dar revizuirea nu este solicitată în mod serios?
Ba foarte serios, numai în mod incidental. Odată Dunărea pierdută, odată vasalitatea în afară stabilită, trebuie stabilită şi 
vasalitatea din lăuntru. Când, în urma  sacrificării  suveranităţii noastre în afară, guvernul din Bucureşti n-ar mai fi decât 
delegaţiunea unei puteri străine ... în Polonia, şi Corpul electoral trebuie lucrat şi împărţit astfel încât opoziţie să nu mai fie cu 
putinţă. Deja trei din colegii sunt aproape pururea guvernamentale; toate trebuiesc guvernamentalizate . Daca până în ziua de 
azi se mai aflau în colegiul I resurse pururea puternice pentru a determina înclinaţiunile şi  declinaţiunile  politicei noastre 
esterioare e vorba acum ca acest colegiu să se desfiinţeze şi ca busola politică a guvernului vasal s-arate pururea spre nord - vest 
.
Iată firele cari mişcă păpuşăria . Şi nu e opinia noastră aceasta, ci opinia foilor bine informate din Franţa şi în fine 
părerea sferelor diplomatice. În străinătate s-au promis totul ... după alegeri, de vreme ce guvernul vrea ca aceste alegeri să fie 
cele din urmă, să fie mormântul tuturor alegerilor adevărate.
Se vede că arta de-a guverna e în România sinonimă cu arta de-a amăgi poporul, de a-l  cloroformiza  cu utopii 
demagogice, pentru a amputa una câte una bucăţile vii ale ţării. Şi buni  chirurgi sunt în privinţa aceasta cei doi părinţi ai 
demagogiei noastre, anarhistul din Strada Doamnei şi autoritarul de la Florica. Dar la toate tiradele neuropatice — se ştie că d. 
C.A. Rosetti sufere de ameţeli, cum a spus-o la Ateneu — răspundem în mod constant:
Nu credem că mai credeţi în ceva!
[16 aprilie 1883]
 
[„E ÎNVEDERAT CĂ REFORMA ELECTORALĂ...”]
 
E învederat că reforma electorală, în favorul căreia s-a declarat în sfârşit şi d. Ioan Brătianu, nu tinde la alta decât a 
pune sufrajul întreg în mâna armatei sale de funcţionari şi de a face ca suflet de om în ţara asta să nu mai poate trăi decât graţie 
acestei hidre improductive cu zeci de mii de capete care se numeşte mecanism guvernamental.
D.C.A. Rosetti însuşi se plângea mai deunăzi că aşteptăm totul de la guvern, nimic de la iniţiativa proprie.
 
Guvernul, zicea acum câteva luni ,,Românul”, devine un fel de maşină pneumatică care absoarbe toate puterile vii ale naţiunii şi 
nu lasă loc la nici o dezvoltare individuală, la nici o iniţiativă liberă. Este natural ca într-o asemenea stare de lucruri să se vorbească în 
orice moment şi la orice ocaziune de vizirat. Nici nu poate un şef de guvernământ să fie altfel decât atotputinte . Chiar fără voia sa, el 
este silit să aibă înrâuriri pretutindenea, căci toate instituţiunile, de orice natură, depind de dânsul.
 
Dar ce însemnează desfiinţarea colegiului I decât a pune la dispoziţia guvernului până şi acea mână de oameni cari n-au 
nevoie să ceară nimic de la el, de vreme ce cultura şi averea lor [î]i face neatârnaţi?
Numărul funcţionarilor a crescut din nefericire sub guvernul liberal în progresiune geometrică.
Numai atomizarea comunelor rurale a făcut că, unde odinioară era un primar, sunt azi patru, unde era un scriitor sunt 
opt.
Răscumpărarea drumurilor de fier şi luarea Regiei din partea statului a 'nmulţit cu zecile de mii — după mărturisirea d-
lui Brătianu însuşi — funcţiunile dependente direct de la stat.
S-au luat de la străini şi s-au dat la români, zice d. Brătianu.
Aşa este, nimeni n-o contestă.
Dar oare asta să fie cestiunea principală?
Lăsând la o parte drumurile de fier, cari, dacă azi lucrează cu pagubă, se speră că odinioară cel puţin vor lucra cu câştig, 
restul de funcţionari de la Regie şi de la alte resorturi sunt oameni a căror activitate — oricât de onorabilă ar fi — este 
improductivă. Putea-va cineva să numească „producţiune” Regia de ex., a cărei unică activitate consistă în a înzeci preţul 
tutunului de la mâna producătorului pân-la mâna consumatorului? Ei bine, iată mii de oameni cărora Dumnezeu le-a dat 
musculatură pentru ca, mişcând-o să producă muncă mecanică, cărora le-a dat creier, pentru ca, mişcându-l , să producă muncă 
intelectuală şi cari n-au altă treabă pe pământ decât ca, printr-o organizaţie foarte complicată şi cu o sumă de resorturi, să 
scumpească în mod artificial tutunul.
Daca această sumă de oameni luaţi unul câte unul ar face toţi astronomie bunăoară, ştiinţă care şi ea, în puritatea ei, e 
improductivă, totuşi ţara aceasta ar fi cu mult mai folosită. Echivalentul de muncă fizică care întreţine suma aceasta de oameni 
s-ar traduce în ei într-un echivalent de muncă intelectuală, fără folos imediat, dar desigur mai preţioasă şi mai esenţială decât ... 
scumpirea tutunului.
Şi daca întrebăm cine ţine în spinare această sumă de oameni care nu ne face nici măcar bucuria de-a contribui prin 
lucrarea ei intelectuală la ridicarea nivelului de cultură a poporului nostru, vom trebui să răspundem neapărat: Cine alt decât 
producătorul mare şi cel mic, ţăranul mare şi cel mic, asupra cărora se răsfrâng în linia din urmă toate greutăţile sociale.
Şi apoi se mai miră cineva că amândouă clasele de producători, proprietarul mare şi ţăranul, dau îndărăt, că li se 
substituie străinii, cari îşi fixează în imobile averile făcute prin cămătărie , că ţara întreagă ameninţă a se împărţi în două mari 
190
grupuri de oameni: funcţionari români şi proprietari străini?
Cum să poată fi altfel când statul însuşi este acela care tinde a detrage pe român de la orice muncă serioasă şi 
productivă, când pentru fiece absolvent a patru clase primare există directorate de bancă şi sinecure publice bine plătite, când 
guvernul este acela care favorizează coruperea oamenilor prin crearea de posturi bugetare din ce în ce mai numeroase?
Pe lângă armata permanentă, care, din cauza relei noastre situaţii internaţionale, cată să fie mare în raport cu puterea 
noastră economică şi consumă 40% a bugetului ordinar, cheltuiţi în mod improductiv, d. Brătianu tinde parecă a preface şi 
restul ţării într-o armată de funcţionari salariaţi şi votatori în care să se 'nregimenteze toată suflarea omenească.
Cine ştie ce curat maşinală e activitatea imensei majorităţi a celor ce zgârie hârtie şi cine ţine seamă de faptul că orice 
lucrară maşinală şi improductivă tâmpeşte pe oameni nu se va mira de aerul de secături pe care-l are aproape toată generaţia 
noastră guvernantă. Mintea unor asemenea nenorociţi degenerează precum ar degenera musculatura unui om care ar şedea toată 
viaţa  în  pat.  Moleşirea  instrumentului  intelectual,  lenea  de-a  gândi  proprie  tuturor  biurocraţiilor  şi,  ca  rezultat  final, 
incapacitatea de-a munci în mod productiv, iată rolul atotputerniciei statului precum o visează d-nii roşii.
Şi nu e de ajuns puterea monopolizatoare care o are deja statul până azi; d. Brătianu mai tinde a absorbi şi a majoriza pe 
de-a pururea şi puţinele elemente independente din colegiul I, cari, de rău de bine, ne-au dat pân - acuma pe oamenii serioşi şi c-
o erudiţie mai solidă şi a căror dezinteresare e garantată pân-la un grad oarecare prin neatârnarea lor economică.
Daca privim cum soarele, mişcând uriaşul său corp arzător, trimite enorme cantităţi de căldură şi lumină universului, 
cum acea căldură absorbită de aer se preface în vânturi, absorbită de suprafaţa mării se preface în nouri şi ploaie, absorbită de 
uscat se preface în păduri şi câmpii înfloritoare, în viaţă şi mişcare, vom vedea că esenţa proprie a universului văzut e mişcarea, 
e munca.
De aceea, tot ce se mişcă şi munceşte se dezvoltă, tot ce nu munceşte degenerează.
Statul român numai, ca o escepţie de la regula universală, pare a fi acea curioasă instituţie care vrea să monopolizeze 
totul şi să ia oamenilor orice motiv de mişcare şi de muncă, dând fiecărui absolvent a patru clase primare câte-o ţâţă a bugetului 
ca răsplată pentru perpetua înşirare de slove negre pe hârtie albă.
 
Pentru a realiza pe deplin acest ideal vrea revizuirea Constituţiei şi legii electorale, iar, pentru a face presiune asupra 
alegătorilor, ministrul prezident se coboară însuşi la rolul de agitator, de unde ne fericeşte cu cele mai curioase teorii asupra 
istoriei române sau a dreptului român vechi, pe cari le cunoaşte atât de bine ca şi pe-ale Chinei.
La Ateneu, înconjurat de sute de lefegii cari nădăjduiesc întru d-sa, nu s-a sfiit a calomnia pe adversarii săi politici. 
Despre Lahovăreşti a zis de ex. că n-au tradiţii în ţară, că nu cunosc ţara nefiind de la descălecare. Ca şi când Brătienii ar fi din 
zilele lui Radu Negru! Măsura simţului istoric şi a tradiţiilor d-lui Brătianu este prefacerea mormântului lui Mircea I în puşcărie 
pentru a crea o sinecură unei rude a Simulescului. Cu asemenea antecedente d. Brătianu este desigur cel din urmă care - ar avea 
dreptul de-a vorbi de tradiţii.
Iar, pentru a dovedi că se razimă pe elemente independente, d-sa citează trista figură a prinţului Dimitrie Ghica:
„Esprim în faţa lumii, înaintea d-voastră, omagiele mele principelui Dimitrie Ghica, care la toate ocaziunile cele mari a 
uitat de unde vine, care e clasa din care iese, cari - i sunt amicii de inimă, şi a dat totdeuna concursul său acolo unde-a văzut că 
un interes mare naţional e în joc şi poate fi în pericol”.
La această laudă adusă celui ce cumulează lefuri de 35 000 pe an vom cita ca răspuns câteva pasaje din „Românul” d-
lui I.C. Brătianu pentru a ilustra proverbul latin: Tempora mutantur et nos mutamur in illis.
Guvernul Golescu - brătianu a angajat afacerea (Stroussberg).
Guvernul Dumitru Ghica - boerescu a efectuat-o , a subscris contractul, a dat afacerea ...
Ei sunt cei cari au compromis afacerea şi, pe lângă dânsa, încă şi ceea ce cu nici un preţ nu trebuiau să compromiţă, 
precum au făcut cu faimoasele două chei cari trebuiau să ţie închisă lada cu averea ţării prin Jacques, prin  Brandt  , prin 
renumitul Ambron , prin trăznitoarele epistole puse în dosar, prin manoperele d-lui Boerescu şi prin faimoasele raporturi duble 
, unul public ş' altul secret, al. d-lui Văcărescu ...
 
Ce se cuvine d-lor miniştri Dumitru Ghica, Boerescu ş.c.l. sub adiministrarea cărora s-au făcut mişeliile în traseuri , în proiecte, 
în planuri, în construcţiune şi în toate celelalte uriaşe şi ruşinoase hoţii atât de bine cunoscute şi dureros plătite de ţară ? („Românul”, 
24 şi 25 aprilie 1875).
...D. Boerescu, ministru, deputat şi membru al mai multor societăţi financiare şi comerciale; d. Dumitru Ghica, deputat, preşedinte 
al Camerei şi-n acelaşi timp preşedinte al consiliului de administrare la Societatea Bleichroder ?
Ce fel ? D. Dumitru Ghica, preşedinte al Camerei şi-n acelaşi timp preşedinte al Societăţii Bleichroder, care ne-a 'nşelat şi ne 
stoarce mereu la milioane, şi d. Boerescu găseşte că aceasta este cu totul corect ? (,,Românul”, 8 iuniu 1875).
 
Judecat după şirurile de mai sus ale ,,Românului” prinţul Dumitru Ghica îşi dă concursul acolo unde... se fac mişelii, 
uriaşe şi ruşinoase hoţii, el prezidă Societatea Bleichroder, care ne-a 'nşelat , cu - un cuvânt el e oriunde ... ,,un interes mare 
naţional e în joc şi poate fi în pericol”.
[23 aprilie 1883]
 
[„E SĂTULĂ ŢARA DE VORBE...”]
 
E sătulă ţara de vorbe, de îmbogăţirea peste noapte a geşeftarilor prin răscumpărări şi cumul de corăbii pe uscat şi de 
canaluri între Cernavoda chiustenge , de imoralitatea erijată în titlu de merit pentru a guverna România; sătulă de îmbunătăţiri 
rele, cari nu au de scop decât perpetuarea la putere a unui partid de feneanţi şi de samsari ai intereselor publice.
Mai mult; toată lumea simte că schimbarea ce se propune legii electorale are un scop îndoit: întâi, de a distrage 
atenţiunea ţării de la cestiunea Dunării tocmai în momentul când s-au întrunit Comisiunea Europeană şi când se vorbeşte de 
nouă tratări ce s-ar fi început între Viena şi Bucureşti; al doilea, de-a nimici cele din urmă rămăşiţe de independenţă şi de 
control cari le mai dădeau alegerile pân' acum .       
191
Pân' acum  colegiul al  Iv-lea  şi al III-lea erau aproape pururea  zestre guvernamentală; unul e condus la urnă de 
subprefecţi, celălalt de şefii gardei civice; colegiul al Ii-lea e asemenea espus presiunilor celor mai neruşinate şi tentaţiunilor 
imorale; cestiunea e deci a se nimici şi colegiul I, tăria a o mână de oameni independenţi cari mai au îndrăzneala de-a judeca 
singuri actele guvernului şi de-a împiedica uneori ca ţara să devie cu totul terenul de esploatare al străinătăţii, exercitată prin 
samsarii dinlăuntru.
Deşi dar, în împrejurări ordinare, orice guvern are majoritatea asigurată în urma nenumăratelor mijloace de influenţă de 
care dispune; deşi colegiul al  Iv-lea  şi al III-lea sunt aproape în totalitate guvernamentale, iar al  Ii-lea  devine cu înlesnire 
guvernamental; deşi existenţa colegiului I
mai nu are un alt rol în ţara aceasta decât a face cu putinţă să pătrunză puţină lumină şi neatârnare de caracter în Parlamentul de 
maşini votatoare , guvernul actual nu se mulţumeşte cu atâta. Lui nu-i trebuie nici un control şi nici o opoziţie; vrea să dispuie 
în stăpân absolut, necontrolat de nimene, de buget, de Dunăre, de interese interne şi esterne; el vrea atotputernicia înlăuntru 
pentru a masca servilismul în afară.
Ziare franceze cari au dovedit că sunt bine informate în privinţa cestiunii Dunării, ,,Le Temps” între altele, ne-a spus 
curat că termenul de şase luni acordat de puteri pentru ratificarea Tractatului de la Londra nu e nimic alt decât timpul material 
pe care l-a cerut de la ele guvernul de samsari ce domneşte asupră-ne pentru ca în cursul acestei jumătăţi de an să ucidă colegiul 
I, să şteargă din legea electorală chiar posibilitatea unei reprezentaţiuni independente şi apoi să primească tot ce străinătatea va 
impune, cu un Parlament compus din cumularzi, păsuiţi şi funcţionari.
,,Să treacă alegerile în cari vom şti a distrage atenţia tuturor prin cestiuni interioare; să obţinem majoritatea pentru 
revizuire şi va fi bună şi pentru Dunăre. Îngăduiţi-ne dar până vom amăgi ţara şi vom pune mâna pe ea şi - atunci să vedeţi ce 
slugi plecate va avea străinătatea în noi. Atunci vă dăm Dunărea, vă dăm poduri peste ea pentru traficul internaţional, plătite tot 
din sudoarea poporului nostru, vă dăm construcţii de canaluri de la Cernavoda la Chiustenge, vă dăm tot ce poftiţi.”
Iată  limbajul  pe care-l  ţine  guvernul  în  străinătate,  iată  pe ce mâni  am ajuns.  Toate agitaţiile,  toată  reforma 
constituţională nu e decât apucătura unor samsari ai intereselor ţării, cari ştiu să ameţească prin mizerii interne pe oamenii pe 
cari vor să-i înşele şi să-i păgubească.
E ca şi când un samsar, solicitând să cumpere moşia unui om, i-ar fi dat acestuia o doftorie drastică pentru ca, ameţit de 
tăieturile din lăuntru, să iscălească de nerăbdare şi de durere vânzarea.
Ei bine, toate acestea le-am pus în vederea alegătorilor; le-am spus să nu se uite în gura panglicarului ţarigrădean din 
Strada Doamnei, pentru care şi ţara aceasta şi poporul acesta şi interesele materiale şi morale ale românimii întregi nu sunt decât 
o marfă de vânzare, un obiect de speculă pentru a-şi îmbogăţi rudele şi partizanii, un obiect de trafic zilnic şi de câştig zilnic.
Nu vom zice că nimenea nu ne-a ascultat. Vom constata cu durere însă că — precum în judeţul Sucevii două treimi din 
alegătorii înscrişi în liste sunt funcţionarii plătiţi din buget — ţara întreagă geme sub o plasă complicată de interese ce atârnă de 
guvern şi de administraţie şi că în cele mai multe părţi nu mai poate rezista.
Nu mai poate, nu mai poate. Visul inoculat de acest venetic, cumpărătoarea en gros de conştiinţi, opinii şi caractere, au 
ajuns la un grad ce ne înspăimântă şi ne face a pierde speranţa în orice dezvoltare sănătoasă a poporului nostru.
În ce stare a ajuns bietul poporul nostru ?
În colegiul I şi II sunt o sumă de oameni ce au procese cu statul. E natural. A cincea parte a teritoriului e a statului; el e 
vecinul de moşie al tuturor, toţi sunt vecinii lui de moşie. O sumă de oameni sunt arendaşii lui pentru proprietăţi mici şi mari. 
De aci o sumă de procese şi de tranzacţiuni de împăcare. Încheiarea acestor tranzacţiuni s-au suspendat pân-în preziua 
alegerilor. Acum sunt citaţi o sumă de oameni la administraţia Domeniilor spre a li se oferi .. . împăcarea şi a le cere în 
schimb ... votul. Colegiul III e mânat de şefii de gardă civică şi votează pe plutoane şi în pas gimnastic pe candidaţii guvernului. 
În fine halul la care-a ajuns colegiul IV nu mai e de descris. Acela despre care s-ar crede că e cel mai luminat, fiind împrejurul 
capitalei, colegiul IV de Ilfov, n-a ales pe un sătean, nu pe d. Opran, care, dacă nu o altceva, e om cinstit cel puţin, a ales 
deputat pe un individ anume Toma Filitis. Ştie lumea cine e acest individ? Acesta e proprietarul care la 1864, mirosind că se va 
face împroprietărirea, le-a luat tuturor clăcaşilor de pe moşia sa pământurile ce le aveau în posesiune ereditară, iar la 2 mai a 
declarat că el nu are clăcaşi pe moşie.
Deşi Codul Caragea şi toate legiuirile ulterioare priveau pământul ţărănesc ca posesiune ereditară, inalinenabilă din 
familia săteanului, testată ultimogenitului , a fost cu putinţă ca acest om, însemnat de Dumnezeu cu ciungia , să escamoteze 
posesiunile ţăranilor. Nici un bulgăre din pământul muncit de ei în sute de ani nu li s-a dat; ţăranii de pe acea moşie sunt simpli 
salahori, espuşi condiţiilor oricât de grele, pentru că nu au razimul unui pământ propriu. Şi pe acest străin, pe acest spoliator 
fără de conştiinţă şi ruşine, l-au ales poliţia d-lui Radu Mihai în colegiul al Iv-lea de Ilfov !
Da, o minciună este colegiul IV, o minciună aţi făcut din alte două, o minciună, în fine voiţi să faceţi din colegiul I.
Iată ce zice „Naţiunea” d-lui Dimitrie Brătianu în privinţa aceasta:
 
La colegiul al Iv-lea birourile sunt în toată ţara ale guvernului. Şi cum putea fi altfel ? „Delegaţii au fost duşi, nu ştim de cine, ca 
nişte vite la tăiere ”. Nu noi am zis-o, ci d. C. A. Rosetti şi avem dreptul a-l crede pe cuvânt.
În capitală d. Romul N. Opran a fost eliminat. Candidatura d-sale a fost retrasă pentru ca să facă loc d-lui Toma Filitis. Unii 
pretind că delegaţii ar fi cerut această schimbare. Neexactitate ! Ce-i drept, o parte din ei cereau pe un sătean; dar dorinţa celor mari a 
fost altfel, Agenţi d-ai poliţiei se vedeau întruna printre ei. Recomandăm guvernului pentru o medalie mai cu seamă pe d. Christescu 
(agent al poliţiei secrete). D-sa a fost: aproape neîntrerupt la postul său.
Am mai văzut în curtea primăriei doi domni — desigur nu ai opoziţiei — care împărţeau parale delegaţilor după ce ieşeau din 
sala unde votaseră . Şi se mai miră d. Rosetti că, domnii candidaţi nu şi-au expus profesiunea de credinţă către delegaţi ! Ce trebuinţă 
aveau să facă aceasta când aveau la îndemână argumente sunătoare pentru convingerea celor la care se adresau ?
Partid liberal, lege liberală, alegeri libere !...
 
E invederat că, în asemenea stare de decadenţă, alegerile pentru Cameră nu puteau ieşi decât cum au ieşit.
192
De aceea facem apel încă o dată la colegiul I şi al Ii-lea pentru Senat. Patres conscripti ! Părinţi înscrişi în analele şi 
documentele domneşti ale acestor ţări, părinţi ai patriei, aveţi îndurare de ţara voastră! Nu lăsaţi ca demagogia compusă din 
venetici şi din cavaleri de industrie să strivească cea din urmă rămăşiţă de libertate şi de neatârnare a acestui popor; nu lăsaţi ca 
un popor, azi încă liber, să nu mai fie mâni decât o turmă necuvântătoare mânată de poliţie şi de funcţionari; scăpaţi ceea ce mai 
este de scăpat: dreptul vostru de-a controla această companie anonimă de bandiţi care a pus mâna pe ţara voastră.
[29 aprilie 1883]
 
[„CÂND OPOZIŢIUNEA...”]
 
Când opoziţiunea a 'ncercat , în Senat şi în Cameră, să implore pe M. Sa Regele a garanta libertatea alegerilor ea a avut 
fără îndoială cuvânt. Ea ştia cu ce guvern are de-a face ţara, ştia că cetăţenii au să se aştepte din partea societăţii anonime nu 
numai la presiuni, ameninţări şi corupţie, ci la mai mult, la atentate asupra vieţii.
De la un capăt la altul al ţării furtul de bilete din urne, violarea secretului voturilor şi scrierea lor sub controlul agenţilor 
administrativi, bătăile şi încercările de ucidere au fost la ordinea zilei; nelegiuiri s-au comis începând de la ministrul prezident 
pân'la scriitoraşul din sat. Toată haita flămândă de indivizi cari nu ştiu a munci şi a căror unică speranţă este un guvern ignorant 
ca cel roşu, care să-i hrănească din buget, s-a zvârlit asupra ţării ca lupii în turma de oi; începând cu capitala şi sfârşind cu 
nordul estrem al ţării, pretutindeni presiuni, pretutindeni corupţie, pretutindeni nelegiuire.
Dar să 'ncepem cu capitala şi cu judeţul Ilfov.
Deja la alegerea colegiului I pentru Cameră s-au început călcările făţişe de lege.
Alegerea a fost nulă, pentru că majoritatea e de 223 plus unul, adecă de 224, iar d. Câmpineanu a avut un vot mai puţin 
decum se cere.
Dar au votat pentru d. Câmpineanu oameni cari n-aveau dreptul.
Cel întâi, d. Eugeniu Stătescu. D-sa a votat în calitate de proprietar în comuna  Baloteşti  (plasa  Snagov  ). Acea 
proprietate de  zestre nemaifiind a d-sale, nu mai putea vota în calitate de proprietar al unei moşii  străine. Indignarea 
alegătorilor, văzând că însuşi ministrul justiţiei, consilierul M. Sale, fraudează legea c-un cinism nemaipomenit, a fost atât de 
mare încât din toate părţile răsună strigătul: ,,Afară, mişelule ! Afară, neruşinatule !”.
Un alt alegător al d-lui Câmpineanu e d. Nicolae Gavril, alias Nicolake Chelu , samsar cunoscut din vremea afacerilor 
Mihălescu - warszawsky  . Acest d. a avut o casă în Bucureşti, strada  Belvedere  ; dar acea casă s-a  espropriat  de către 
Direcţiunea Căilor Ferate, a fost dărâmată şi locul e proprietatea statului.
În fine, cele trei voturi peste 220 ale d-lui Câmpineanu erau signalele de înec ale unei corăbii, ele aparţineau la trei 
miniştri: Aurelian, Stătescu, Câmpineanu însuşi.
 
La colegiul II de Ilfov pentru deputaţi alegătorii au protestat alegerea de la 22 aprilie, pe următoarele cuvinte:
Îndată după instalarea biuroului provizoriu, începându-se votarea pentru biuroul definitiv, secretul votului şi legalitatea 
operaţiunii au fost cu desăvârşire nimicite, fiindcă:
În loc de-a se scrie buletinele de către alegători, iar cei fără ştiinţă de carte să se adreseze altor alegători, de încredere, 
agenţii electorali îi trămitea într-o sală depărtată, unde este secretariatul general al primăriei, şi acolo scriitorii oficiali le scria 
buletinele de votare.
Alţi aginţi , violând asemenea secretul votului, ameninţau pe alegători şi le impuneau a le arăta buletinele, dându-le 
altele, scrise de mai 'nainte .
 
La paravanele din sală agenţi turburători se instalaseră cu forţa, ca să poată ameninţa sau vorbi cu oricine voia să intre 
spre a-şi scrie votul.
După paravane agenţi poliţieneşti şi comunali făceau pe scriitorii permanenţi , notând pe cei ce-ar fi votat în contra 
candidaţilor oficiali şi scriind buletinele chiar celor ce ştiau scrie.
Cei cari au cutezat să ceară secretul votului, să garanteze conştiinţa alegătorilor, aceia au fost îmbrânciţi şi insultaţi.
În faţa acestora, mulţi din alegătorii liniştiţi s-au retras, coprinşi de indignare văzând că nu mai era o operaţiune demnă, 
serioasă, legală, ci o formalitate întristătoare.
În urma prezentării acestui protest, d-l Em . Pache Protopopescu a declarat că-şi retrage candidatura, deoarece votul nu 
era liber.
 
La colegiul al Iv-lea de Ilfov delegaţii au fost duşi nu ştim de cine ca nişte vite la tăiere, precum a zis-o d. C.A. Rosetti. 
D. Romul N. Opran a fost eliminat. Candidatura d-sale a fost retrasă, pentru ca să facă loc d-lui Filitis. Agenţi d-ai poliţiei se 
vedeau întruna printre delegaţi. În curtea primăriei doi domni, desigur nu ai opoziţiei, împărţeau parale delegaţilor după ce 
ieşeau din sala unde votaseră.
Astfel d. Filitis a fost numit deputat pentru că poliţia voia să-i plătească cele şase voturi cu care a contribuit în colegiul 
I.
 
La Galaţi sângele cetăţenilor a curs în ziua de 24, a votării colegiului III. Bâtele şi ghioagele plumbuite au fost singure 
libere să spargă capetele cetăţenilor şi să arunce spaima până în sânul familiilor în dimineaţa zilei de 24, zi neagră pentru 
alegerea colegiului III, bătăuşii înarmaţi cu ghioage plumbuite stâlceau pe cetăţeni în curtea localurilor de alegere, pe stradă şi 
chiar în domicilii , spărgându-le capul sub ochii agenţilor poliţiei, cari stăteau impasibili .
Şiroaie de sânge curgeau din capetele cetăţenilor şi în masă s-au dus alegătorii la primul procuror, arătându-i capetele.
Toată noaptea de 24 spre 25 bătăuşii au cutrierat suburbiele cu ciomegele în mâini aruncând groază în cetăţeni.
Înşişi membrii biuroului definitiv de la secţiunea II, primind ameninţări, nu mai avură siguranţă a veni să-şi exercite 
misiunea a doua zi, la 25, şi suspendară votarea, cerând siguranţa vieţii de la autorităţile superioare.
193
Alegătorii erau secuestraţi de teroare pe la casele lor.
Urna ce conţinea buletinele zilei de 24,  învelită  în pânză şi acoperită de  sigiliele  alegătorilor, stătea sub paza 
sentinelelor . Bandele de bătăuşi rămaseră singure stăpâne pe situaţiune în ziua de 25. Atunci se făcu planul a se inventa un nou 
biurou nelegal ; pe la orele 2 p.m. se votă fără control şi se proclamară nişte închipuiţi aleşi ai colegiului III.
Numele cetăţenilor cu deosebire stâlciţi de bătăuşi plătiţi sunt următoarele:
1. Tudor Mihail are capul spart drept în creştet.
2. Haralamb Dobrea are capul spart de şapte centimetre şi sângele-i curgea şiroaie.
3. Tudor Mihăilescu are piciorul zdrobit şi umflat.
4. Vasile Tudor are la spate şi picioare răni mai mari decât pumnul.
5. Mihail Teodor este zdrobit la ureche şi umărul stâng al obrazului.
6. Ştefan Ivan este stâlcit la spate şi mâni.
7. Niculae Manoli , din Vadu Ungurului, e bătut în mod grav.
8. Tachi Gănescu acoperit de răni şi vânătăi pe spate şi mâni.
9. Comerciantul G.V. Radu a fost bătut de banda bătăuşilor şi hainele rupte bucăţi.
10. D. Tudor Petrovici a fost bătut şi umplut de vânătăi de banda electorală.
Numele capilor de bătăuşi până acum cunoscute sunt:
1. Ilie Ţepeluş 2. Ioan Pelin 3. Vasile Bojoagă 4. Ştefan Căldăraru 5. Dimitrie Anagnosti 6. Gh . Ionescu 7. C. Cealăcu 
8. Const. Radu (Mocanu ) 9. N. Tâmpeanu 10. Ştefan C. Râmniceanu 11. Ivanciu Gheorghiu .
 
La Râmnicul Vâlcii, încă înainte de alegeri, manifestul partidului liberal era iscălit de unsprezece persoane, din cari şase 
funcţionari, agenţi direcţi ai guvernului, şi doi membri din consiliul comunal ales de prefect.
Astfel  funcţionarii  şi  agenţii  direcţi  ai  guvernului  ingerau  prin  manifeste  de  partid  asupra  alegătorilor  supuşi 
administraţiunii lor. Neavând decât dreptul de-a vota a doua zi conform convingerii lor, ei se erijară în adversari politici ai 
administraţilor lor, de la cari primesc leafă.
Aci mijloacele cele mai mişeleşti se întrebuinţară numai să scoată din urnă deputaţii guvernamentali şi mai cu osebire 
pe cei doi cumnaţi ai Simulescului, d-nii I. Vilacrose şi dr. N. Măldărescu .
Toţi funcţionarii administrativi şi serviciul telegrafic chiar erau la dispoziţia d-lui I.Vilacrose ; ore întregi şedea cu şeful 
staţiei închis la aparatul telegrafic, vorbind cu diferiţi alegători de la Drăgăşani 
Horez, Ocna; şi particulari cari veneau cu telegrame trebuiau s-aştepte până când isprăvea d. Vilacrose.
Dar Râmnicul Vâlcii, paşalâcul Simulescului, e terenul clasic al tuturor nelegiuirilor .
Acolo au fost scăzuţi fără voia lor la foncieră , pentru a fi declasaţi în colegiul II, oameni cu averi cunoscute, iar, ca 
compensaţiune pentru scoaterea adevăraţilor proprietari mari din colegiul I, autentici şi din vechime înscrişi în acel colegiu, s-au 
introdus o sumă de funcţionari ai prefecturii ce n-au decât 20 pân'la 30 de pogoane. Acolo, din majoritatea obţinută de d. dr. 
Măldărescu, care era de 34, 27 de inşi sunt funcţionari ai guvernului, încât în realitate d-sa n-a avut decât 7 voturi. Şi acest d. 
doctor, cumnat Simulescului, va veni în Cameră să combată corupţiunea din colegiul I, introdusă de el însuşi.
                                                      
Ce-au fost, asemenea, majorităţile în alegerile din judeţul Suceava?
Colegiul I. 34 alegători, dintre care 31 funcţionari, 6 rude cu funcţii fără vot.
Colegiul II. 39 alegători, dintre care 17 funcţionari, 5 rude cu funcţii fără vot.
Colegiul III. 93 alegători, dintre care 57 funcţionari.
Total 166 alegători, dintre cari 98 de funcţionari.
Scăzându-se numărul funcţionarilor din numărul total, rămân 68 alegători independenţi de administraţie şi de buget.
Unde vorbesc ţifrele orice comentar este de prisos.
 
Proteste energice semnate de-o sumă de alegători au venit din Iaşi, din Giurgiu, din Bacău, din Brăila, din Craiova, de 
pretutindenea c-un cuvânt, în contra violaţiunii secretului votului, în contra ingerenţelor turbate ale agenţilor administrativi.
În judeţul Botoşani, la  Curteşti  , la  Călineşti  , la  Deleni  , la Botoşani, alegerile  col  . IV au fost  violentate  în mod 
nemaipomenit.
După ce două sate, Călineştii şi Grigoreştii , au votat în cea mai mare parte pe aceiaşi delegaţi, rămânând candidaţilor 
impuşi  de subprefectură numai câţiva alegători, s-au furat din urnă voturile adevărate, s-au aruncat bilete false cu numele 
guvernamentale şi s-a făcut râs de adevăr! Aşa îs că delegaţilor votaţi de aproape unanimitatea alegătorilor nu ştim dacă le-a 
rămas un vot măcar!
123 de locuitori au protestat, trimiţând în reşedinţă 15 delegaţi cu protest iscălit de obştie !
Ţăranii zic în suplică:
 
Voturile noastre, la alegerea de delegaţi la care am fost chemaţi în zilele de duminică şi de luni 10—11 aprilie curent, 
au fost furate din cutia de vot, în care au fost puse şi înlocuite cu altele, scoţându-se vicleneşte delegaţi pe care nici i-am visat, 
pe cari nu-i ştim, străini, venetici pe care nu-i voim.
Cu toţi, sute de oameni !, am votat într-un fel; şi din cutie apoi am văzut că iese altfel !
Unul venea... şi punea, douăzeci de voturi pentru oamenii rămaşi acasă !
S-au luat voturile puse de noi şi s-au pus hârtii prefăcute, false !
La ce ne mai întreabă cari sunt dorinţele noastre, voinţele noastre în alegeri, când pe urmă se calcă în picioare şi se fură 
şi se pune în loc altele, mincinoase.
Nu voim să ne poarte ca boii ! Suntem români şi cerem dreptate ca să nu ne-o facem şi singuri!
 
În fine punctul culminant al infamiei electorale ni se relatează din Romanaţi , acest brav judeţ care s-a purtat atât de 
bărbăteşte încât merită numele său de Roma nati (născuţi la Roma).
194
Administraţia, cu dări în judecată şi persecuţii neauzite, a crezut de cuviinţă să-şi atragă voturi pentru candidaţii ei. 
Tânărul St. Panait, cetăţean proprietar în oraşul Corabia, având vederi politice contrare guvernului, subprefectul plăşii Oltenii 
de Jos, Gr. Leoveanu , cu reşedinţa în Corabia, a crezut de cuviinţă să aresteze pe numitul, sub cuvânt că este condamnat la o 
amendă de 32 franci, şi să-l trimiţă la reşedinţa judeţului, în Caracal, distanţă de 40 kilometri pe jos, legat de gât şi mâini cu 
lanţuri, escortat de 2 călăraşi. Călăraşii au avut ordin să-l poarte prin toate comunele unde aveau hârtii de dat pe la primării, 
astfel că percursul a fost de peste 5 poştii .
Aceasta e chiar uvertura operei Pahod na Sibir!!
Pretinde-vor nişte Adunări alese în asemenea condiţiuni că sunt espresiunea adevărată a ţării?
Constatăm că suntem în plină revoluţie de sus.
Condiţia de existenţă a unei societăţi omeneşti este paza legii pozitive.
Când în alte ţări ori în alţi timpi se calcă legea, totuşi se admite o ficţiune care să legitimeze călcarea.
Când romanii, după bătălia de la Cannae , au fost siliţi să înarmeze pe sclavi şi pe puşcăriaşi în contra lui Hannibal au 
zis, în cel mai suprem pericol pentru ţară, ,,să presupunem că aceşti oameni sunt liberi”, căci după lege numai cei liberi aveau 
dreptul de-a muri pentru patrie.
Fără nici un pericol, în timp de linişte internă şi externă, legea electorală, cu toate dispoziţiile ei penale, e luată în bătaie 
de joc de administraţia unei ţări întregi, de la ministrul de justiţie începând, pân'la cel din urmă zgârie - hârtie .
Dar călcarea de lege făţişă comisă de-o pătură de oameni în detrimentul ţării întregi e o stare permanentă de revoluţie.
Putrezit-au îndestul mărul acestei ţări pentru a cădea în poalele unei puteri străine? Face acest guvern lovitura sa de stat 
cu ucideri, intimidări şi corupţiune în folosul vreunui cuceritor?
Iată cestiunea ce ni se impune cu necesitate.
Precupeţi de hotare şi de sânge omenesc, samsari vânzători intereselor ţării cătră regele Stroussberg şi cătră toţi străinii, 
roşii pot afirma c-au adus ţara aceasta la apogeul corupţiunii, destrăbălării, orgiei guvernamentale.
Ave Caesar! 
[3 mai 1883]
 
[„DUPĂ CE ILIE ŢEPELUŞ...”]
 
După ce Ilie Ţepeluş, Ion Pelin şi Vasile Bojoacă au demonstrat cu ghioagele plumbuite cetăţenilor din Galaţi că e bună 
revizuirea şi după, ce au spart opinia adversarului de 'mpreună cu capul, ,,Românul” mai citeşte asupra celor stâlciţi moliftele 
mari de ,,ducă-se pe pustii”. Vorba ceea: unde-i doare pe ei, unde-i pipăie d. C.A. Rosetti?
După ce de la un capăt al ţării la celălalt s-a petrecut în aceste alegeri toate presiunile şi infamiile câte sunt numai cu 
putinţă, după ce lista de alegători n-a fost în cele mai multe judeţe decât o listă de funcţionari, după ce s-au introdus în liste 
oameni cari n-au dreptul de a vota, după ce, în ajunul alegerilor, s-au făcut nenumărate schimburi în funcţiuni numai pentru a 
obţine voturi în favorul guvernului, după ploaia de decoraţii, după bătăi şi schingiuiri , după ce în toată ţara secretul votului a 
fost o minciună şi alegerile s-au făcut în condiţii diametral opuse legilor în vigoare, încât cele mai multe sunt lovite de nulitate, 
după ce în sfârşit aceste alegeri n-au fost decât o lovitură de stat îndeplinită prin brutalitate şi corupţiune, ,,Românul” ne cântă 
că ţara s-a esprimat în libertate şi voieşte revizuirea:
 
Noi zicem că (colegiile I şi II) au voit s' afirme că simt trebuinţa de a se întruni cu confraţii lor proprietari din este două colegii, 
fiindcă cunosc că este între dânşii deplină identitate în idei şi interese.
 
Se 'nţelege .
La Suceava, unde din 166 de alegători 98 sunt funcţionari, interesele celor 68 de alegători independenţi şi ideile lor sunt 
identice cu a celor 98 de lefegii ai bugetului. La Râmnicul Vâlcii, unde din 34 de voturi obţinute de candidatul guvernului 27 
erau ale lefegiilor, interesele şi ideile protejaţilor Simulescului sunt identice cu interesele proprietăţii istorice.
În realitate secretul loviturii de stat a d-lui Brătianu consistă într-aceea că a prefăcut într-o sumă de judeţe majoritatea 
alegătorilor în funcţionari, că logofătul Coate goale , individul cu patru clase primare şi un curs de violoncel, Caradaua vulgară 
e stăpânitoarea României moderne. Aceste clemente cari n-au nimic şi nu ştiu nimic, cari fug de muncă ca diavolul de tămâie, 
acestea constituie cadrele şi armata marei partide naţionale liberale.
A le asigura acestora stăpânirea deplină în România este scopul loviturii de stat. Un stat guvernat de Coate goale şi 
Zgârie - hârtie e însă un stat pierdut. Cinic, meschin vânător de cumul şi câştig, ilicit înlăuntru, slugarnic în afară, acest element 
al unei biurocraţii inepte , ignorante şi comune este nu numai rămăşiţa, dar totodată matca în care se puieşte cea mai stângace 
din toate formele de guvernământ: absolutismul.
Daca e vorba de vigoarea organică a unei comunităţi omeneşti, e mai bine ca aceasta să fie un trib de ciobani liberi, fără 
cultură, pururea gata de luptă, mai bine un trib de mulgători de iepe,  cutreerând deşerturile , migrând de-a lungul râurilor, 
ademenit de  constelaţiile  de la amiazăzi, decât o turmă de oameni guvernată de un roi de  coate goale  în care paragrafii 
reglementelor traduse din franţuzeşte se bat în capete şi unde totul, demnitatea omului şi a statului, să atârne de judecata unui 
imens număr de cioclovine bugetare.
Da! O lovire de stat este; o lovire de stat executată de paraziţi în contra elementelor producătoare şi cu rădăcini în 
această ţară; o lovire făcută în interesul străinilor, cari se vor bucura văzându-ne de-a pururea condamnaţi a fi conduşi de 
Simuleşti, Chiriţopoli şi Cercheji  ; o lovire de stat în care Caradaua comună şi Seruriul comun va domni de mână cu Ilie 
Ţepeluş şi Ion Pelin; o lovire de stat impertinentă în jos, umilită şi linguşitoare în sus, lovirea de stat a ciocoiniciei speculante şi 
invidioase în contra tuturor elementelor libere şi producătoare ale acestei ţări.
Daca revizuirea se va face, libertatea s-a dus din România. Verba docent, exempla trahunt . Degeaba am mai predica 
195
evangelia libertăţii; nu va mai fi materialmente cu putinţă ca naturi independente şi întregi să poată sparge pătura de slugi ale 
guvernului, slugi cari,  daca ar îndrăzni să voteze în contra candidatului oficial vor fi imediat date afară, după cum zice 
Chiriţopol.
Şi caractere libere  nemaiputând  pătrunde, ele nu vor mai putea servi de prototip şi de exemplu purtării politice a 
poporului. Paguba produsă neatârnării caracterelor este însă atât de mare şi de esenţială încât n-am mai vedea nici un mijloc de 
a restitui această pierdere. Deja lumea îşi  adaptează  moravurile după virtuţi patente ca acelea ale unui P. Grădişteanu sau 
Costinescu ! Îşi poate închipui cineva ce va fi când numai asemenea virtuţi în discompunere vor reprezenta cariatidele ce susţin 
bolta moralei şi demnităţii publice.
[5 mai 1883]
 
APOSTOL MĂRGĂRIT
 
,,Journal d'athčnes ” primeşte din Salonic ştirea că Apostol Mărgărit e pus în temniţă. Haina dare de seamă a organului 
grecesc e următoarea:
 
Faimosul Apostol Mărgărit, care şi-a câştigat o tristă notorietate speculând românismul , a fost adus în lanţuri din Monastir 
(Bitolia ) şi a fost internat imediat în închisoarea guvernului. Cuvântul exact pentru care acest renegat al elenismului a fost arestat şi 
întemniţat nu se ştie încă. Se zice cu toate astea că el însuşi ar fi provocat arestarea şi întemniţarea sa, pentru a amăgi cu mai multă 
dibăcie încă pe acei români cari, din Bucureşti, visează la românizarea greco - românilor (?!) din Macedonia şi pentru a obţine alte 
sume de bani. Se adaogă asemenea că se aşteaptă trimiterea a sume mari din Bucureşti, cari vor servi să cumpere autorităţile otomane 
pentru ca ele să elibereze pe acest cavaler de industrie.
Aflu asemenea din scrisori primite din Bitolia că acest îndrăzneţ speculator călătorea prin satele locuite de greco - români , le 
povestea sătenilor izbânzile românilor de la Plevna şi-i invita de-a alege câte-un băiat din fiece sat şi de a-l trimite la şcoala militară 
din Bucureşti. Terminându-şi studiile, aceşti tineri vor putea să se întoarcă în satele lor, unde se vor pune în capul concetăţenilor, 
pentru a-i conduce în război în contra turcilor (?!) cu scopul de-a uni Macedonia cu România (? !). Daca aceste informaţii sunt exacte, 
nu mai e îndoială că faimosul emisar, în loc de-a fi stricăcios elenismului , e şi mai stricăcios românilor, a căror bună credinţă o 
esploatează prin asemenea insanităţi.
 
Expresia de greco-român e atât de improprie ca şi afirmarea că iedul e fiul zimbrului. Nu există greco-român, precum 
nu există greco - spaniol sau greco - englez . Românii din triunghiul tracic sunt tot atât de români şi tot aşa de puţin greci ca cei 
din Maramureş de ex. E o viclenie comună a numi pe-un popor radical deosebit de cel grecesc ba grec vlahofon , ba greco-
român, ba câte toate. Ca şi când cercetările unui Miklosich, Tomaschek, Thunmann şi alţii se pot escamota prin neadevăruri 
greceşti. Greco-român şi por'-de câine sunt combinaţii ibride de noţiuni diametral opuse şi au aceeaşi nuanţă de înţeles ironic. 
Ori e cineva grec, ori e român; una din două: amândouă deodată nu poate fi nimenea.
Dar articolul foii greceşti nu e, precum se poate vedea, decât o denunţare spre a ponegri pe Apostol Mărgărit în faţa 
autorităţilor otomane. Rolul de denunţător [î]l ia asupră - şi corespondentul din Salonic al foii greceşti, un rol pentru care nu 
invidiem pe greci, înclinaţi îndealmintrelea din natură la asemenea onorabilă ocupaţie.
Denunţarea, voind a fi vicleană, nu e decât absurdă.
A trimite băieţi la şcoală militară din Bucureşti şi a crea din ei cadre în contra turcilor pentru a uni Macedonia cu 
România e o aserţiune atât de încornorată încât nimeni nu e îndestul de simplu de-a o crede.
Dar a trimite băieţi în şcoala militară şi a face din ei ofiţeri cari să lupte alături cu turcii în contra grecilor, când 
acestora le-ar veni pofta să realizeze harta etnocratică a d-lui Paparrigopulos , iată o idee cu mult mai probabilă, pe care-o 
recomandăm tuturor macedoromânilor.
Nu unirea cu România o vrea cineva, ci concordia deplină între albaneji, turci şi macedoromâni, pentru a apăra patria 
lor tracică de apetiturile de cucerire din Atena.
Foaia afirmă despre Apostol Mărgărit că speculează românismul . Daca Mărgărit ar fi grec, am crede-o. Am crede că 
face acolo ceea ce un C.A. Rosetti face aci, la noi: speculă cu toate ideile şi cu toate sentimentele. Chiar numele etnic al 
poporului nostru e o marfă pentru acest venetic ce se vinde cu 20 de bani numărul. Dar Mărgărit fiind român, avem cuvânt a 
admite că e de bună credinţă .
 Pentru noi nu există îndoială că acei cari fac pe spionii chiar gratis şi fără nici un interes, de vreme ce e în natura lor 
de-a o face, trebuie să-l fi denunţat în mod mincinos pe Mărgărit, inducând în eroare bună credinţa autorităţilor turceşti. Turcul, 
neâncrezător din cauza multelor nenorociri
ce-au căzut asupra patriei lui, înclină lesene a se crede trădat, pe când adevăraţii, perpetuii , statornicii trădători ai Împărăţiei 
otomane au fost şi sunt pân-în ziua de azi, în cele mai multe cazuri grecii. Chiar ambasadori ai Porţii de naţionalitate greci au 
trădat fără mustrare de cuget interesele suveranului lor căruia-i depuseseră jurământ de credinţă.
Graeca fides nulla fides .
Românii Peninsulei Balcanice sunt cunoscuţi din evul mediu ca romaioctoni , ca esterminatori de greci. Pentru a fi ceea 
ce au fost părinţii lor n-au nevoie de alt decât să rămâie români. Cineva nu poate renega ceea ce nu-i al său; un român nu poate 
renega elenismul; el nu se poate decât lepăda de ceea ce nu numai nu e al său, dar e diametrul opus întregei lui naturi. Abia 
există în lume vreo deosebire mai mare decât între caracterul drept şi deschis al românului şi cel pervers şi parazitic al grecului.
[5 mai 1883 ]
 
[„EXISTĂ DOUĂ FELURI DE ARGUMENTE...”]
 
Există două feluri de argumente, unele  ad rem, cari afirmă sau neagă însăşi esenţa lucrului în discuţie, altele  ad 
hominem, cari sunt pe deplin valabile pentru persoana căreia te adresezi . Pentru catolic bunăoară e îndestul de a cita autoritatea 
196
papei, daca el crede în ea, pentru a înfrânge observaţiunile ce ni le-ar face; pentru-un moametan e destul a cita Coranul . O 
vorbă a papei, un citat din Coran sunt în cazul acesta argumente pe deplin valabile pentru oamenii cu cari discutăm şi, daca ei 
neagă ceea ce noi cităm textual de ex., atunci sunt de rea credinţă şi nu merită să discutăm cu ei.
S' ascultăm înainte de toate unele argumentaţiuni ale „Românului”.
 
Daca s-au comis ilegalităţi în alegeri am zis şi o repeţim:
Culpa este a celor ce s-au supus acestor ilegalităţi.                                         
Culpa este a celor ce nu le-au constatat, nu le-au denunţat justiţiei, nu le-au înlăturat prin puterea unirii celor mai mulţi pe terenul 
legalităţii.
 
Argumentaţiunea aceasta e [de] tot hazul.
Daca Ilie Ţepeluş i-a spart capul cuiva cu ghioaga plumbuită, culpa nu e a lui Ţepeluş, ci a celui ce s-a lăsat să-i spargă 
capul.                                                     
Daca un subprefect mână pe delegaţi la alegeri ca pe vite la tăietoare , culpa nu-i a subprefectului, ci a delegaţilor.
Daca un primar fură biletele autentice din urne şi le înlocuieşte cu altele false, culpa nu-i a primarului, ci a biletelor cari 
s-au lăsat a fi furate.
Daca un pungaş şterge ceasornicul din buzunar, culpa nu-i a lui, ci a ceasornicului.
Argumentaţia ,,Românului” e absurdă; e bună pentru triburile sălbatice, unde toţi cată să se apere în contra tuturor şi 
mai cu seamă în contra acelora cari s-ar constitui în bandă guvernamentală.                               
Într-un stat ca oamenii cei întâi chemaţi a păzi cu sfinţenie legile după înţelesul şi litera lor sunt guvernul şi organele 
lui. Când guvernul le calcă, când organele lui îşi bat joc de legea electorală şi de voinţa alegătorilor, când de sus porneşte 
nelegiuirea , corupţiunea şi presiunea, puţini vor fi cei în stare să reziste, cu atât mai puţini cu cât statul va fi mai centralizat, 
cum e al nostru, cu cât va dispune de mai multe funcţii, cum dispune al nostru, cu cât se va fi schimbat într-un azil de nevolnici 
reversibili, fizici şi intelectuali, tot ca al nostru.
Dar imputarea „Românului” e un cerc vicios. Pentru a constata, a denunţa, a înlătura ilegalităţile ai nevoie de 
autorităţile publice. Cetăţeanul le sesizează pe ele; ele legalizează semnăturile, ele fac cercetările legal valabile. Dar când ele 
sunt amestecate până peste urechi în alegeri, când agenţii administraţiei şi ai justiţiei sunt tocmai ei aciia cari formează şi dirig 
bande de bătăuşi, când tocmai ei sunt cei cari falsifică alegerile de la un capăt al ţării la altul, cui să te adresezi cari să dea 
valoare oficială constatărilor sau denunţărilor de abuzuri?
Cetăţenii din Galaţi i-au depeşat d-lui prim ministru curat:
 
Alegeţi deputat pe cine vreţi, dar, pentru numele lui Dumnezeu, cruţaţi-ne viaţa, d-le prim ministru !
 
În asemenea împrejurări mai e cu putinţă de-a înlătura prin unire bandele de ucigaşi?
Când însă guvernul, cu tot aparatul său de oameni, calcă sistematic legile în picioare cu unicul scop de a falsifica voinţa 
alegătorilor la opiniunea cărora pretextează a apela, când el nu aşteaptă
în linişte să vază care-i opinia alegătorilor, ci voieşte ca, cu de-a sila şi în ruptul capului, să iasă din urne partizanii unor idei 
preconcepute, e evident că el face o lovitură de stat în toată forma, el este acela care dă cetăţenilor exemplul dispreţului legilor; 
că el, cel chemat a le păzi, este cel dentăi care le calcă în picioare, dând astfel lumii întregi dreptul de a le călca asemenea. 
Revoluţiunea de sus, nelegiuirile de sus justifică revoluţiunea şi nelegiuirile de jos.
Dar să ne întoarcem de unde - am plecat.
Se poate ca noi să nu fi demonstrat îndeajuns de clar pentru inteligenţa redactorilor ,,Românului” infamiile comise cu 
ocazia acestor alegeri; se poate asemenea ca argumentarea noastră să nu fie concludentă pentru a dovedi că Adunările ce se vor 
convoca sunt  legalmente  incapabile de-a rezolva cestiunea revizuirii. Catolici fiind confraţii, le trebuie un edict al papei, 
maometani fiind, vor pasaje din Coran. Daca ceea ce noi zicem nu obligă pe ,,Românul” de - a - şi schimba opinia, ceea ce zice 
organul d-lui Dimitrie Brătianu, fratele ministrului prezident, va fi desigur un adevăr indiscutabil pentru confraţi, de vreme ce 
— la venirea acestui bărbat din Constantinopol — era privit ca unicul ce rămăsese credincios drapelului liberal, unicul care era 
cheia bolţii partidului.
Ei bine, d. Dimitrie Brătianu, indignat de candidaturile oficiale, a stigmatizat la Argeş purtarea ministeriului, adecă a 
frăţâne-său, declarând că ,,nu primeşte a reprezenta judeţul Argeş cu preţul candidaturii oficiale”.
Iar ,,Naţiunea” de la 5 mai cuprinde următorul memorabil pasaj:
 
S-a, zis de multe ori că Constituţiunea noastră a fost un compromis şi, plecând d' aci , unii susţin că, împrejurările ce esistau la 
1866 nemaiexistând astăzi, a sosit timpul d' a modifica dispoziţiunile cari au fost rezultatul compromisului.
Nu suntem de această părere.
La popoarele libere Constituţiunile nu pot fi decât nişte compromise, căci trebuie să aibă în vedere toate interesele, atât acelea 
ale majorităţii cât şi ale minorităţii. La noi n-a fost, nici nu este cestiune de carte (decretate de guverne absolute ori de autocraţi ). Aci 
naţiunea, prin mandatarii săi speciali şi împreună cu tronul, îşi regulează legea legilor.
Este dar absolut ilegitimă o modificare constituţională ce s-ar face de un singur partid sau de-o coterie ce ar impune ţării pe 
mandatarii ei prin presiune şi ingerinţă electorală.
O asemenea revizuire a pactului fundamental ar constitui un act ilegal şi în contradicţiune cu principiele primordiale ale sistemului 
parlamentar şi constituţional întru - un stat democratic ca al nostru.
Prin urmare este datoria atât a opoziţiunii cât şi a adevăraţilor liberali d' a nu se face complicii unei revizuiri constituţionale ce s-
ar vota de o Cameră constituantă care nu reprezintă decât voinţa atotputernică a guvernului.
 
Coranul a vorbit.
O modificare a Constituţiei făcută de un singur partid e absolut ilegitimă.
Ea ar fi un act ilegal.
197
E datoria adevăraţilor liberali de a nu se face complicii revizuirii.
Nu poate fi cineva complice decât la crime.
E o crimă a revizui Constituţia în asemenea împrejurări.
Nu noi o zicem; d. Dumitru Brătianu, care fără 'ndoială e un adevărat liberal, proclamat ca atare de ,,Românul”, este cel 
ce spune acestea.
Pe catolici [î]i convingem cu cuvintele papei, pe  maometani  cu Coranul. Oare confraţii de la ,,Românul” nu sunt 
obligaţi a da crezare cuvintelor ,,Naţiunii”? Cuvintelor fostului lor prezident de Cameră, fostului prezident de Consiliu, fratelui 
ilustru al ilustrului Ioan Brătianu? Da, după toată probabilitatea omenească vor da crezare şi minune ar fi daca d. C.A. Rosetti 
nu s-ar convinge de puternicele cuvinte de mai sus: că ilegitimă, ilegală e o revizuire votată de o Cameră ,,care nu reprezintă 
decât voinţa atotputernică a guvernului”.
[7 mai 1883]
 
PARIS, 19 MAI
 
,,Journal des debáts ”, constatând strălucita izbândă electorală a cabinetului român, recunoaşte că rivalităţile partidelor 
şi dislocaţia parlamentară făcuse trebuincioasă revizuirea Constituţiei. Acest ziar adaogă:
 
Ameninţată deodată de Austria şi Turcia, izolată în nişte state slave din Balcani, România nu poate evita numeroasele primejdii ce 
o înconjură decât cu condiţia ca să reducă la strictul minimum luptele parlamentare şi de a da un ajutor devotat cabinetului I. Brătianu.
 
(Iată o apreţiere care va unge la inimă pe patrioţi, N.R.)
[10 mai 1883]  
[„SILA MORALĂ...”]
 
Sila morală pe care-o produce menajeria de curiozităţi zoologice din Dealul Mitropoliei ne face să ne 'ntrebăm cu drept 
ce caută acolo o seamă de oameni de o reputaţie curată şi mai cu seamă la ce mai reclamă asupra monstruozităţilor din aşa-
numitele alegeri puse la cale de Ţepeluş, Pelin et Compania?
La ce urechi se adresează bunăoară fraza:
 
Votarea pe faţă a domnului prefect Chiriţescu este în toate privinţele condamnabilă şi neadmisă de lege. ?
 
Ca şi când într-un singur judeţ din ţară alegerile n-ar fi fost făcute sub exercitarea unor acte  în toate  privinţele 
condamnabile .
Ca şi când mai există lege în ţara aceasta.
Ca şi când adunătura acestei majorităţi ar fi consistând din alţi indivizi decât din cei numiţi de oameni ca Chiriţopol şi 
Simulescu.
Unde e sancţiunea acestor descoperiri? Cine să le judece?
Filitis Ciungu , care-a frustrat pe ţărani de posesiunile lor ereditare, care a plătit cu bani voturile ce i s-au dat acum?
Vilacrose — ales de Simulescu — individ cretinizat în templele Venerei vulgivage?
Dioscurii emancipaţi Epurescu - fundescu ?
Dolichodactilul milionar Costinescu?
Aceste vase prin care o societate coruptă îşi scurge urâciunea şi decrepitudinea morală au ele măcar o umbră de 
înţelegere pentru adevăr, o umbră de apreciare în materie de drept şi de morală ?
Locul de reflecţie ce li se cuvinte acestora este, după cuvântul sfânt al d-lui Dimitrie Brătianu, puşcăria pentru unii, 
carantina pentru alţii.
Ei bine, înaintea acestei puşcării , numită astfel de chiar cel ce-o prezida , înaintea acestei carantine zoologice pline de 
contagiul malonestităţii şi a minciunii mai vine cineva să arate nelegiurile din alegeri; înaintea lor, cari nu sunt decât gangrena 
produsă de acele nelgiuri ? Dar trebuie să fie cineva budist pentru a crede că Dumnezeu n-a putut fi cu totul nedrept şi c-a putut 
să pună şi în putrefacţie o scânteie de adevăr. Omul pozitiv ştie că cretinizarea morală exclude orice sentiment de bine şi orice 
putere de judecată dreaptă şi că numai cele două institute recomandate de d. Dimitrie Brătianu pot scăpa societatea română de 
asemenea creaturi.
Numai exempli gratia cităm aci povestirea alegerilor din Galaţi făcută de d. Nicu Catargiu. Acest bărbat bătrân şi onest 
şi-a făcut naraţiunea sa simplă fără a avea o umbră de speranţă măcar de-a vedea invalidate, în urma descoperirilor sale, vreuna 
din aşa-numitele alegeri.
Numai pentru a ilustra cuvintele mesajului:
,,... mulţumesc ţării pentru liniştea şi ordinea ce-au domnit pretutindeni în tot timpul perioadei electorale...”
Reproducem în cele următoare descrierea alegerii din Galaţi.
[17 mai 1883]
 
[„ÎNFIINŢAREA UNEI MITROPOLII...”]
 
Înfiinţarea unei mitropolii romano - catolice în Bucureşti ne-a dovedit fără îndoială o lipsă de tact din partea Scaunului 
papal.
Creştinii  eterodocşi  , mai ales cei de confesiune catolică, au fost în toate timpurile nu numai  toleraţi  , ci chiar şi 
îmbrăţişaţi pe pământul românesc. Vechea episcopie a Milcovului o singură dată a fost ameninţată, sub Despot Vodă Hercalidul 
, care nu era de legea ţării (ci calvin), s-a bucurat însă totdauna de protecţia Domnilor pământeni ai Moldovii. Tot astfel 
198
episcopia catolică din Târgovişte. De - asemenea guvernul imperial austriac, luând măsuri pe la începutul secolului trecut pentru 
strămutarea la Craiova a Scaunului episcopal de Nicopoli, n-a întâmpinat nici o rezistenţă în Oltenia. În timpul nostru, în sfârşit, 
biserica papală a înfiinţat în ţară mai multe aşezăminte de învăţământ, fără ca prin aceasta să fi deşteptat vreo prevenţiune în 
opinia publică
a ţării. Ba, atunci când monseniorul Paoli a pus în lucrare proiectul său de a zidi o catedrală catolică în Bucureşti, românii 
ortodocşi au contribuit deopotrivă cu străinii catolici aflaţi în ţară pentru ca aceştia să-şi poată vedea cât mai curând dorinţa 
împlinită. Au fost dar românii atât de toleranţi încât au privit cu un fel de mulţumire cum încet - încet se organizează în mijlocul 
lor o biserică ai cărei membri sunt aproape toţi străini, a cărei preoţime e adusă din alte ţări, al cărei cap atârnă de o putere 
străină şi nu are datoria de-a se supune legilor ţării. Tari în credinţa lor, românii nu s-au temut de biserica papală şi-au respectat 
pe aceia cari, deşi eterodocşi, ţineau să se închine în felul lor.
Înfiinţind metropolia de la Bucureşti Scaunul papal i-a silit pe românii ce ţin la unitatea confesională a neamului lor să 
înceapă o luptă hotărâtă în contra bisericii catolice. Căci dintre două una: ori noua metropolie s-a înfiinţat fiindcă s-au sporit 
creştinii de rit latin în România — şi atunci e rău; ori s-a înfiinţat fiindcă se sperează că ei se vor spori pe viitor — şi atunci e şi 
mai rău. Interesul nostru naţional este ca noi şi numai noi să ne sporim în ţara pe care noi şi numai noi am apărat-o timp de 
veacuri, noi şi numai noi am pregătit-o prin curături pentru cultură; trebuie dar să combatem pe toţi cari lucrează în vederea 
unui element străin.
Dar lipsa de tact a Scaunului papal e mult mai gravă.
Moldova a avut trei Domni eterodocşi; unul a înfiinţat episcopia romano - catolică a Siretiului, altul şi-a dat silinţă să 
lăţească  protestantismul în Moldova, iar despre al treilea,  Gaspar  Vodă  Graţiani  , care trecuse chiar (cu învoirea papei) la 
confesia ortodoxă, cronicarul zice următoarele: „Acest Gaspar Vodă niciodată post nu au avut, ci, pre ascuns, în toate posturile 
mânca carne.”
Popor ce veacuri de-a rândul a luptat pentru lege, românii au identificat religia cu naţionalitatea şi-i socotesc străini pe 
toţi cei ce nu sunt de legea neamului românesc, străini şi chiar mai puţin curaţi, mai prejos de noi. Ei totuşi au primit cu 
entuziasm pe Domnitorul de confesie  romano - catolică  . Ce-i drept, speranţa poporului român a fost, şi este, că dinastia 
întemeiată de acest Domn nu va fi catolică, ci românească, adecă ortodoxă; timp de şaptesprezece ani însă niciodată nu s-a 
simţit în ţară că avem domn eterodox . Chiar atunci când nu mai rămăsese nici un mijloc neiertat de care actualii consiliari ai 
Majestăţii Sale să nu se fi folosit ca să combată tronul, cestiunea confesională a rămas neatinsă. Nu ne aducem aminte ca 
binemeritatul literat Orăşanu să fi zis vreodată în vreuna din eminentele sale satire că Domnul e papistaş ; nu s-a folosit de 
această armă, pentru că ştia că s-ar fi indignat chiar şi patronii săi, cari altfel aplaudau orice atac făcut contra tronului.
Înfiinţându-se metropolia catolică din Bucureşti, spiritul public al poporului român a trebuit să se schimbe şi astăzi e cu 
putinţă ca să se atace tronul din punctul de vedere confesional.
În toate timpurile, Scaunul papal i-a socotit pe principii catolici drept agenţi ai propagandei catolice.
Străbunii noştri au fost persecutaţi de către regii catolici ai Ungariei nu pentru că erau români, ci pentru că papa îi 
ameninţa pe regi cu escomunicarea dacă vor fi îngăduitori cu schismaticii . O mare parte din românii din munţii despre nord a 
părăsit, sub Bogdan Vodă Dragoş, patria lor, a Maramureşului, pentru că un rege catolic voia să le impuie confesiunea catolică. 
Fraţii noştri rămaşi în Ardeal au suferit veacuri întregi cele mai mari asupriri anume pentru că nu erau catolici. Habsburgii , 
luând stăpânirea asupra Ardealului, izbutesc în scurt timp a desfiinţa metropolia ortodoxă de la Alba-Iulia, pe-al cărei titular [î]l 
sfinţea de drept mitropolitul din Bucureşti. Prin asta produc între români dezbinarea confesională care i-a slăbit atât de mult. Tot 
acei Habsburgi, luând stăpânirea Olteniei, încep să organizeze propaganda catolică şi desigur ei ar fi izbutit să provoace o 
dezbinare confesională în Oltenia dacă Tractatul de Belgrad nu-i silea să se retragă.
Astăzi însă, după o sută şi cincizeci de ani, Scaunul papal urmează mai departe cu lucrarea începută atunci.
Şi care este momentul ales pentru aceasta ?
Avem un Domn romano -catolic şi cu părere de bine a fost primit în mijlocul nostru augustul moştenitor prezumptiv , al 
doilea Domn romano -catolic . Luând dar drept punct de plecare cele din trecut, Scaunul papal speră că protecţia de care s-a 
bucurat biserica papală până acum va fi şi mai întinsă pe viitor.
,,Vom avea de astăzi înainte două biserici: una a ţării, alta a Curţii; doi capi bisericeşti, unul părinte sufletesc al ţării, iar 
altul al familiei regale şi a-l celorlalţi străini aşezaţi în ţară: între ţară şi dinastia este un abis netrecut .”
Astfel ar vorbi astăzi consiliarii Maiestăţii Sale (d. Câmpineanu de ex.) dacă s-ar afla în opoziţie şi n-ar lipsi a produce 
efectul dorit asupra mulţimii lesne de condus la care s-ar fi adresând.
Nouă însă, şaptesprezece ani de domnie ne-au dat convingerea că Maiestatea Sa a intrat în ţară cu hotărârea de a duce 
mai departe tradiţiunile bunilor Domni pământeni, ale lui Mircea
şi Ştefan, ale lui Matei Basarab, tradiţiuni pre cari Constantin Vodă Brâncoveanu le-a sfinţit prin martiriul său; şi niciodată în 
timp de şaptesprezece ani nu am slăbit în această convingere, niciodată nu ni s-a dat ocazia să regretăm Domniile pământene.
Iar astăzi înfiinţarea metropoliei catolice din Bucureşti ne pune în nedumirire , pentru că ne cunoaştem adversarii şi ne 
temem ca un cumva ei, într-un viitor mai apropiat ori mai depărtat, să recurgă la armele de cari astăzi nu se folosesc pentru că 
sunt la guvern şi nu în opoziţie.
 
Metropolia romano - catolică a fost creată anume spre a slăbi poziţiunea dinastiei de Hohenzollern în România: ea este 
una dintre măsurile prin care Austro-Ungaria, în deosebit Ungaria şi mai îndeosebi poporul maghiar, voieşte să-şi asigura o 
înrâurire determinantă asupra popoarelor din Orient.
Coroana Ungariei este dată de un papă; cel dentăi rege al Ungariei a fost pus între sfinţi şi regii Ungariei toţi au fost 
maiestăţi apostolice. La anul 1526 coroana sfinţită a Sfântului Ştefan a trecut la Habsburgi, cari, chiar mai nainte de-a fi purtat 
această coroană fuseseră cavaleri ai papismului , pentru al căruia triumf s-au luptat în Germania, în Ţările de Jos, în Spania şi în 
Orient timp de veacuri îndelungate. Tradiţiile familiei de Habsburg, identice cu ale coroanei ungare, sunt dar acelea al căror fir 
199
se urmează acum prin România în Orient: metropolitul romano -catolic din Bucureşti este, întocmai ca prezidentul Comisiunii 
Mixte, un agent al puterii austro-maghiare.
 
Domnul  Kállay  , unul dintre cei mai însemnaţi oameni politici ai maghiarilor, cunoscător al stărilor de lucruri din 
Orient, ne-a spus acum câteva zile că poporul maghiar este menit a fi mijlocitor între Apus şi Răsărit.
Ideea nu e nouă, nu pentru întâia oară emisă. Acum vo cincizeci de ani, ,,cel mai mare maghiar”, comitele Szecheny , a 
scris o carte întreagă asupra ei. De-atunci încoa maghiarii îşi dau toată silinţa s-o vulgarizeze atât în Ungaria cât şi în Europa.
Dar în timpul din urmă convingerea că maghiarii sunt incapabili a împlini această misiune se răspândeşte în sfere din ce 
în ce mai largi. Popor turanic , ci nu sunt capabili a primi nefalsificată cultura rasei noastre şi, în acelaşi timp, n-au nici o 
legătură cu popoarele din Orient.
Întocmai dar precum papa a proclamat dogma infalibilităţii , pe când ea era pusă la îndoială de cătră catolici chiar, d-l 
Kállay proclamă că poporul maghiar e menit a duce cultura în Orient, când acest popor însuşi începe a se îndoi mult şi bine 
despre capacitatea lui în această privire.                   
Opintirile ce le face guvernul Ungariei spre a zădărnici încercările de dezvoltare a popoarelor nemaghiare sunt pentru 
omul cu judecata limpede tot atâte dovezi că maghiarii sunt un popor ce se simte ameninţat în existenţa sa.
Aceasta ne-o mărturisesc maghiarii înşişi, atât prin ziarele lor cât şi în Parlament.
În acelaş timp d-l Tisza îşi dă toată silinţa să câştige o înrâurire determinantă asupra bisericii sârbeşti din Ungaria. 
Actualul mitropolit sârbesc din Carlovăţ e numit şi impus. Acum câteva săptămâni acest mitropolit a consacrat pe mitropolitul 
anticanonic din Serbia, iar mai zilele acestea d-l Tisza, primind o deputaţiune a bisericii sârbeşti, accentuează rangul de patriarh 
al mitropolitului sârbesc de la Carlovăţ .
Sinodul ,,patriarhal” se va întruni aşadar pe viitor la Buda-Pesta şi aici se va muta mai curând ori mai târziu şi scaunul 
„patriarhal”.
Maghiarii au dar relaţii cu Orientul, căci al doilea patriarh e la Buda-Pesta, iar jurisdicţiunea acestui patriarh se întinde 
peste otarele Ungariei, deocamdată până în Serbia liberă, unde el a consacrat pe actualul mitropolit al independentului regat 
sârbesc.
Aceste relaţii cu popoarele din Orient sunt însă mai mult ori mai puţin problematice: maghiarii voiesc să aibă relaţii 
directe şi de câţiva ani încoa ne-o spun mereu prin foile lor. Mitropolia romano - catolică înfiinţată acum din nou e menită a le 
crea aceste relaţiuni.
Aceasta o vor maghiarii şi tot aceasta o voieşte şi dinastia Habsburgilor.
Răspândirea confesiunii romano - catolice a fost pentru Casa de Austria în toate timpurile o cestiune de putere, mai ales 
astăzi. Căci tot pe temelii confesionale se poartă lupta care de aproape trei sute de ani s-a încins între cele mai însemnate două 
dinastii  din  Germania,  cea  de  Habsburg  şi  cea  de  Hohenzollern.  Această  luptă  se  urmează  în  Germania  sub  forma 
de ,,Kulturkampf ”, iar la noi se începe acum prin înfiinţarea mitropoliei catolice. Politica Habsburgilor se bifurcă în următoarea 
dilemă: ori izbutesc să propage catolicismul în România — şi atunci şi-au ajuns scopul — ori întâmpină o rezistenţă hotărâtă la 
români, şi atunci înstrăinează ţara de domnul ei, care e un Hohenzollern, şi atunci au ajuns un alt scop, tot atât de important.
Nu-i vom învinovăţi pe maghiari, nici pe Habsburgi, pentru această politică agresivă: orişicine e răspunzător înaintea 
istoriei de mjiloacele cu cari 'şi urmăreşte scopul şi nu anticipăm nici mersul, nici părerea istoriei.
Repetăm însă: a fost o lipsă de tact din partea Scaunului papal de a da mână de ajutor la punerea în lucrare a acestui 
plan. Căci, provocaţi fiind, noi vom fi datori a ne apăra şi biserica papală va pierde poziţia pe care a avut-o până acum în ţara 
noastră. Nu tăgăduim că Austro-Ungaria va putea găsi situaţiuni în care ne va impune ceea ce pân' acum am dat de bună - voie ; 
un lucru însă nu va putea să ni-l impuie nici o putere din lume: bunăvoinţa cu care i-am întâmpinat pe catolici pân' acum . 
Aceasta au pierdut-o, ni se pare, pentru totdeauna. Din ziua în care s-au făcut complici unei acţiuni îndreptate contra dinastiei şi 
contra neamului românesc au pierdut orişice drept la simpatiile noastre, ne sunt deopotrivă cu păgânii şi cu toţi cei fără de lege.
Noi, poporul latin de confesie ortodoxă, suntem în realitate elementul menit a încheia lanţul dintre Apus şi Răsărit; 
aceasta o simţim noi înşine, se simte în mare parte de opinia publică europeană, aceasta o voim şi, daca dinastia va împărtăşi 
direcţia de mişcare a poporului românesc, o vom şi face.
Oricât de adânci ar fi dezbinările ce s-au produs în timpul din urmă în ţara noastră, când e vorba de legea părinţilor 
noştri, care ne leagă de Orient, şi de aspiraţiunile noastre, care ne leagă de Occident şi pe cari sperăm a le vedea întrupate în 
dinastie, vrăjmaşii, oricari ar fi ei, ne vor găsi uniţi şi tot atât de tari în hotărârile noastre ca şi în trecut.
[20 mai 1883]
 
[„DIN CAUZA UNEI SELECŢIUNI ...”]
 
Din cauza unei  selecţiuni  mărginite la un număr mic de indivizi, împreunată cu sleirea progresivă a productivităţii 
pământului pe care trăiesc, se nasc, mai cu seamă în locuri izolate de munte, guşaţii cretinizaţi — neaude - neavede-neagreul 
pământului, mai mult buşteni decât oameni. Atât organele simţurilor cât şi iritabilitatea musculară sunt degenerate la aceşti 
oameni: nici impresii din afară, nici motive dinlăuntru nu sunt în stare a-i mişca în mod normal.
Se vede că d. Ion Brătianu a comandat Chiriţopolilor săi ca cu asemenea indivizi să-i populeze simulacrul de Adunare 
din Dealul Mitropoliei; căci te trec fiorii când vezi menajeria ce se crede chemată a modifica legea fundamentală a ţării şi care 
în realitate n-a fost înjghebată decât pentru a se opera o lovire de stat.
Mulţi roşii sunt de-o decrepitudine fizică vădită; mulţi n-au două dramuri de creieri veritabili în cap; dar pentru cei mai 
mulţi cretinismul moral e semnul distinctiv al existenţei lor.
Nu avem deloc de gând de-a ne supăra pentru asta. Nimeni nu se mai supără pe bolnavii incurabili . Simptomele patente 
ne împing însă a scrie şiruri ca o încercare de studiu psihopatic nicidecum ca o apostrofă politică.
Cum să numim în adevăr pe aceste bipede cari n-au nici ruşine, nici onoare, nici remuşcare, cari, incapabile de bine şi 
adevăr, nu pot fi puse în mişcare de nici un motiv abstract şi uman, ci numai de nesaţiul pântecelui şi de viciile cari - i mănâncă 
200
pe la toate încheieturile ?
Cine cunoaşte de ex. pe acest Dimancea, foarte mărginit şi foarte impertinent, care nu pricepe nimic şi s' amestecă în 
toate, care nu-şi datoreşte cariera sa decât împrejurării că e nepot al d-lui Brătianu, cine cunoaşte pe Vilacrose,  înţelepţit  , 
precum am zis, în  sacerdoţiul  templelor Venerei vulgivage, pe ultrarevizionistul şi  ultraliberalul  d. Ştefan  Belio  , cunoscut 
pentru fel de fel de ultrarevizuiri de altă natură, cine cunoaşte pe luceferii negri Epurescu - fundescu , născuţi amândoi sub 
zodia ciorilor, şi vede această introlucare prezidată de cel mai fără de scrupul, cel mai cinic şi mai sofist dintre ei, de veneticul 
care plăteşte cu ură binefacerile patriei sale adoptive — n-ar mai fi adoptat-o ! — acela îşi poate face o idee de situaţia în care 
se află omul cuvântător rătăcit din fatalitate în acea menajerie.
Închipuiască-şi cineva la ce rol ar fi fost redusă opoziţia rămânând în acea mişină .
Închipuiască-şi cineva că oameni oneşti şi serioşi erau trimişi acolo ca să vorbească — cu cine ? Să convingă — pe cine 
?
Pe-un Dimancea, pe-un Epurescu, pe Vilacrose, pe dolichodactilul Costinescu, pe mucenicul Simeon ?
E cu putinţă a vorbi cu asemenea oameni, necum a-i convinge ? Sunt ei oameni ? Sunt în stare să aprecieze un adevăr, 
să înţeleagă o idee, să simtă greutatea unui lucru, când ei n-au
Dumnezeu, n-au scupule , n-au conştiinţă ? Când nici o izbire morală nu mai e 'n stare a-i face să roşească ?
E ca şi când Laplace ar fi trimis să explice mecanica cerească şi ordinea divină a lucrurilor din lume înaintea unei 
adunări de idioţi !
Lucrul cel mai bun pe care opoziţia putea să-l facă era să nu recunoască această întrolucare , s-o părăsească înainte de-a 
se constitui. Ceea ce s-a făcut. Astfel oamenii mai întregi şi mai luminaţi din ţară au scăpat de sarcina penibilă de-a sta de vorbă 
şi de ceartă cu toată strânsura comună, ignorantă şi malonestă din care se compune majoritatea roşie. Mai au gust să înjure şi să 
întrerupă ? Înjure-se încai ei în ei, înjure reciproc pe cei ce-au fost în stare a produce asemenea caricaturi morale cum sunt ei. 
Cu oameni în puterea cuvântului nu sunt vrednici să vorbească şi nu vor mai vorbi.
Şi d. Ioan Brătianu gândeşte să prefacă strânsura aceasta în Adunare ordinară ? Va să zică vrea d-sa să mai domnească 
patru cinci ani cu o majoritate compusă din... scursăturile corupţiei sale administrative ?
Nul şi neavenit e tot ce fac, tot ce zic aceşti oameni.
Puşcăria şi  carantina propuse de fostul lor prezident de Consiliu şi fost prezident de Cameră, de fratele drept al 
actualului prim ministru , iată ce merită aceşti oameni, iar nu să dicteze legile unei ţări.
Zilnic hidoasa pocitură, precum numeşte nemuritorul Alecsandri pe reptilul care a muşcat ţara aceasta de călcâiul ei 
achilic , ne vine cu reţete revizioniste în „Pseudo - românul ”, adecă ar vrea să discute. Ca şi când oameni ca pocitura, al căror 
creier, prin preformaţiune ereditară, e predestinat a produce neadevăr şi vicleşug, pot să discute cu noi onest şi fără sofisme vre-
o cestiune din lume.
Bună—rea fie Constituţia, n-o discutăm cu oameni cari n-au dreptul de-a o discuta cu noi. Pact între ţară şi dinastie, 
Constituţia e un instrument de pace internă, întărit prin jurământul regelui, e proprietatea ţării. Numai reprezentanţii ţării, nu 
reprezentanţii lui Pelin şi Ţepeluş, au dreptul de-a o schimba. Nu avem a discuta cu furi şi gazde de furi preţul şi calitatea unor 
lucruri cari nu sunt ale lor.
Nu cei ameninţaţi cu puşcăria şi carantina de propriul lor şef pot modifica o iotă măcar din ceea ce constituie 
legământul între ţară şi Coroană. Nu apetiturile gaştei , pe care d. Ioan Brătianu însuşi a declarat în Senat a nu le mai putea 
sătura, pot să determine direcţiunea de mişcare a unei ţări cari a trăit şi s-a mişcat de la 1200 şi până azi, în timpi pe când cele 
mai multe din mutrele confiscate ale acestei introlucări se aflau încă peste Dunăre, încinse cu tei şi vânzând bragă.
Nu poate ţara aceasta, pururea liberă şi pururea vârtoasă prin caracterul poporului ei, să îngăduie a fi cretinizată cu de-a 
sila prin legi inspirate  bilateral  de demagogia cosmopolită şi de tendenţele absolutismului personal. Nu discutăm libertatea 
noastră şi a poporului nostru cu cârdul de ciori pe cari le-am emancipat. Între liber şi libert nu există punere la cale în privinţa 
dreptului public, căci condiţiile sunt absolut inegale . Cel dentăi n-are decât de pierdut, cel de-al doilea numai de câştigat.
[21 mai 1883]
 
[„PARTIDA ŞTEFAN BELLIO ...”]
 
Partida Ştefan  Bellio  , C. A. Rosetti, Dimancea, Costinescu, Epurescu, ca să nu mai cităm decât cele mai mari 
ilustraţiuni ale ei, neîncetat a aruncat prin ziarul ,,Românul” invective opoziţiunii unite, care n-a priceput şi nu pricepe, n-a 
simţit şi nu simte, n-a preţuit şi nu preţuieşte binefacerile nespuse ale revizuirii constituţionale.
Aceşti îndărătnici nu vor să recunoască moralitatea şi curăţenia unei reforme electorale votate sub auspiciile de mai sus. 
În faţa neomeniei acestor retrograzi , organul d-lui Ştefan Bellio , C. A. Rosetti, Costinescu, Dimancea, Epurescu e tutti quanti, 
sleind se vede toate argumentele serioase, recurge şi la câteva glume de bun - gust , comparând pe senatorii şi deputaţii ce s-au 
retras din această nobilă şi onestă societate cu cuirasierii din Marea Ducesă de Gerolstein , foarte viteji în cuvinte, dar la luptă 
neajungând niciodată la timp. Mai întâi de toate, acei cuirasieri nu se află în Marea Ducesă de Gerolstein , dar în altă operetă 
bufă , numită Les Brigands (sau Tâlharii).
Daca d-nu Rosetti cita pe Corneille şi pe Racine, i-am fi iertat asemenea confuziuni , dar în materie de literatură bufonă 
[î]l credeam că-şi cunoaşte mai bine autorii clasici. Odată restabilită exactitatea citaţiunii , ne vom învoi şi noi cu ,,Românul” a 
spune că opoziţia, care reprezintă după dânsul pe cuirasieri, într-adevăr poate prea târziu a sosit; de-aceea Les Brigands sau 
Tâlharii sunt stăpâni pe situaţiune şi au drept, o mărturisim şi noi, să râză de jandarmi, întocmai ca tovarăşii lor din opereta lui 
Offenbach.
[21 mai 1883]
 
[„CÂND ACUM CÂTEVA LUNI...”]
201
 
Când acum câteva luni de zile d. C. A. Rosetti trimise de la Paris poruncă către credincioasele şi supusele sale slugi din 
Dealul Mitropolii pentru revizuirea Constituţii, el denunţă colegiurile restrânse ca nişte focare de imoralitate şi de corupţiune.
Corupţiune ! imoralitate ! repetară d' atunci pe toate tonurile vestalele de la „Românul”, care se vede că nu cunosc sau 
au uitat zicătoarea românească despre dracul care râde de porumbe negre. Corupţiune ! imoralitate ! răspund foiţele marelui 
partid al patrioţilor cu lefuri multe. Corupţiune ! imoralitate ! iată cuvintele care în discuţiunile zilei, după vechiul obicei al 
jurnalului d-lui Rosetti, au să ţie loc de argumente, de probe, de logică şi de bun simţ ; ele vor înlocui vestitul: eşti austro - 
maghiar din 1868 şi bătaia de picior a consulului prusac , sau România aruncată la picerile contelui Andrassy din anii 1871—
75.
Un lucru care totdauna a deşteptat mirarea noastră este dispreţul adânc pentru publicul cititor ce se dovedeşte în aceste 
procedări de polemică; nemărginita încredere ce are d. Rosetti în ignoranţa şi uşurinţa clienţilor „Românului”; desăvârşita lipsă 
de respect pentru acel popor cu care stă la vorbă, pe care pe faţă-l tămâiază , şi pe care-l numeşte suveran, dar pe care-n fapt [î]l 
batjocoreşte ca curtezanii de opere bufe pe regele Hurluberlu I-ul sau Cacatoes al XIII-lea.
Cum nu se teme ca nu cumva printre cititorii jurnalului său să se găsească vrun om în fire şi cu minţile întregi care să-şi 
zică: ,,Dar proşti ne mai crede d. Rosetti pe noi românii când vine de ne vorbeşte de compţiune şi imoralitate !” Cum poate să 
crează d-lui că noi, în această ţară, nu ne cunoaştem unii pe alţii ? Că nu ştim cine este cinstit şi cine nu ? Că n-am auzit unde se 
află stările scandaloase şi lefurile cumulate ? În ce parte dezinteresarea şi în ce parte specula neruşinată a tot ce este mai sfânt ?
Ne zice d.  Rosetti:  colegiurile  restrânse  sunt  imorale  şi  corupte;  colegiele  numeroase  sunt  azilul  virtuţii  şi  al 
independenţii.
Dar, pentru Dumnezeu, am înţelege aceste afirmări daca legea electorală n-ar fi creat decât colegiuri restrânse; în lipsa 
unui punct de comparaţiune, iluziunile ar fi permise; şi am înţelege ca să se facă o încercare nouă, o experienţă a cărei rezultate 
fiind necunoscute încă ar putea da legitime speranţe de îndreptare a relelor existente.
Dar acesta este cazul ? Oare cu legea din 1866 n-am experimentat şi colegiile numeroase ca şi cele restrânse, cele cu vot 
direct ca şi cele cu două graduri de votaţiune ? Nu le cunoaştem pe toate ? Nu le-am văzut funcţionând ?
Ce ne zice d. Rosetti ? Colegiurile restrânse sunt imorale; colegiurile numeroase sunt azilul virtuţii; colegiurile restrânse 
permit falsificarea voinţei naţiunii; cu colegiuri numeroase vom avea o adevărată reprezentaţiune naţională.
Şi, ca o ironie a destinului, tocmai în momentul când d. Rosetti ne făcea un tablou încântător al veacului de aur ce ne 
aşteaptă când vom avea numa colegii numeroase, tocmai a doua zi după apelul ce face alegătorilor coleg. [al] IV-lea ca să 
trimeaţă ţărani în sânul Adunării legiuitoare, colegiul cel mai numeros, colegiul ţăranilor, colegiul celor patru milioane de 
săteni, stâlpul şi temelia casei româneşti trimite în Cameră pe d. Ştefănică Belio la Teleorman, pe d. P. Grădişteanu la Tecuci, 
cum trimisese odinioară pe d. Oscar Eliat la Râmnicu Vâlcii. Iată adevăraţii reprezentanţi ai ţăranilor; iată adevărata espresiune 
a clasei muncitoare din România, adevăraţii propovăduitori ai regimului de virtute care va înlocui vechea corupţiune !...
Faţă cu sploziunea (ca să vorbim ca stiliştii de la ,,Românul” !) de ilaritate care izbucni la ştirea că sub regimul libertăţii 
alegerilor d. Ştefănică Bellio este alesul colegiului ţărănesc din Teleorman credeţi oare că ,,Românul” a rămas fără cuvânt ? Nu: 
alţii poate s-ar fi încurcat în splicaţiunile lor; organul d-lui Rosetti îşi aduse aminte de vorba românească: ,,Nu crede bărbăţele 
ce vezi tu, crede ce-ţi zic eu” şi, fără nici o sfială, nici una nici două, el ne dărui nouă, opozanţilor , reapţionarilor , pe d. 
Ştefănică Bellio.
Dar vai ! d. Bellio, socrul de ieri, de azi şi de mâine, reclama, se supăra: el şi răspunse scurt şi coprinzător : ,,D-le 
redaptor , rău m-aţi trecut între reapţionari şi antirevizionişti : sunt ultraliberal şi ultrarevizionist ”.
Ai dreptate, d-le Ştefănică Bellio ! Aşa e: noi românii suntem imorali, desfrânaţi. D-ta ai să ne îndreptezi . Nu ştim ce 
este munca, probitatea; o să ne înveţi d-ta. Lascar Catargiu, generalul Manu, G. Vernescu, Al. Lahovari, Gr. Păucescu, Al. 
Ştirbei etc. sunt nişte nenorociţi, corupţi şi corupători ; o să-i faci dumneata oameni de treabă; ei reprezintă trecutul, d-ta eşti 
viitorul; ei au jefuit pe ţărani, [î]i vei apăra d-ta.
Du-te dar la Adunarea din Dealul Mitropoliei; nu vei mai avea nenorocirea d' a găsi acolo pe acei oameni corupţi: ei au 
fugit şi v-au lăsat liberi să moralizaţi Ţara românească. Te vei întâlni acolo cu d, Petre Grădişteanu, reprezentantul ţăranilor din 
Tecuci; cu d. Stolojan, care a tratat în Cameră pe d. Skileru de cămătar care despoaie şi ruinează pe ţărani; cu Skileru , care a 
aruncat în faţa lui Stolojan milioanele câştigate în timpul ministeriului său; cu Mihălescu - warşawsky şi alţi atâţia, şi cu toţi 
împreună veţi lucra la regenerarea morală a Ţării româneşti; veţi stârpi corupţiunea şi imoralitatea; din ticăloşi şi necinstiţi ce 
eram până acum ne veţi face oameni de treabă...
Numai, pentru Dumnezeu ! deşi ultraliberal şi ultrarevizionist , moderează-te puţin, ca nu cumva, din mult zel, să ne 
moralizezi prea mult şi să nu ieşim toţi după chipul şi asemănarea d-tale.
[24 mai 1883]
 
[„DACĂ VORBIM DE ADUNĂTURA...”]
 
Dacă vorbim de adunătura de parveniţi lacomi, ignoranţi şi maloneşti din care se compune partidul d-lui C.A. Rosetti, 
„Pseudo - românul ” ne răspunde că: Naţiunea ar trebui să fie putredă de corupţiune pentru a suferi o asemenea stare de lucruri.
Negamus consequentiam .
Incult este poporul nostru — e adevărat — şi, pentru că e incult, se ridică gunoaiele sociale deasupra lui; corupt nu este 
încă.
Blestemul semidoctismului , a culturii superficiale consistă în admiterea formelor esterioare ale civilizaţiei fără a fi 
pătruns fondul şi ideile ei.
Un popor îşi selectează oamenii săi conducători după un principiu oarecare; acel principiu e fundamentum divisionis , e 
punctul de vedere din care el judecă oamenii şi împrejurările. În evul mediu, când ţara trăia în războaie, vitejia era principiul în 
virtutea căruia un om se putea ridica din mijlocul poporului în sus; azi principiul în virtutea căruia oamenii ar fi să se ridice ar 
trebui să fie munca fizică şi cea intelectuală; dar munca, nu aparenţele muncii; producerea reală, nu specula, gândirea proprie, 
202
nu plagiatul, onestitatea, nu aparenţele onestităţii, virtutea, nu pretextarea virtuţii.
Dar pentru ca un popor să preţuiască, exact valoarea muncii fizice şi a celei intelectuale se cere un grad de cultură pe 
care al nostru nu-l are încă. O spunem încă o dată: naiv şi indolent ca toate popoarele tinere, se află în epoca cea mai rea, de 
tranziţie între barbaria sănătoasă şi cultura sănătoasă; judecata sa veche s-a dezechilibrat fără a fi înlocuită printr-o judecată 
nouă, deci înclină a lua aparenţele drept fond, a crede că d. C.A. Rosetti e român pentru că se numeşte ,,Românul” şi a-l crede 
patriot pentru că d-sa singur se proclamă patriot.
Astfel trădătorul numindu-se erou, plagiatorul, geniu, pungaşul mare financiar, panglicarul om politic, cămătarul 
negustor, speculantul de idei om cu principii şi speculanta de sineşi femeie onestă, judecata poporului nostru s-a falsificat din ce 
în ce şi, la formarea sferelor sale ideale, el a pierdut pretutindenea punctul de plecare sănătos, principiul genetic , fundamentum 
divisionis .
Atât de putred şi de mincinos e mediul pe care d. C.A. Rosetti l-a creat împrejurul său încât e de-ajuns ca cineva să intre 
în contract cu roşii, să vrea să voteze pentru un roşu, spre a deveni necinstit.
Fiindcă ne place totdeuna a ilustra teoriile noastre cu exemple concrete, vom cita scandaloasa alegere a d-lui Tache 
Giani la Dâmboviţa. Acest fost ministru de justiţie, acest om învăţat la
Paris, de la care s-ar fi putut aştepta o corectitudine formală măcar în purtarea politică, ne dovedeşte pur şi simplu că e 
un speculant venetic, lipsit de orice scrupule, prin modul în care a fost ales.
Între alegătorii săi vedem:
17 funcţionari ai guvernului
2 alegători fără cens legal şi în fine, ca culminaţie :
6 alegători fără nici un cens.
De aceşti din urmă ne vom ocupa în special.
Întâi sunt cei trei fraţi Chrysenghis , nepoţi a d-lui Giani, câteşitrei cu studii făcute în străinătate, cărora cultura şi 
creşterea lor aleasă le-a permis a vota în conştiinţă pentru unchiul lor în virtutea unui act fals de cumpărătură a unui pământ al 
bisericii din comună Bâldana .
Apoi vin fraţii Dimitrie şi Scarlat Ghica — fiii d-lui John Ghica (sau a prinţului, cum [î]i place a se numi fostul bei de 
Samos). Aceşti d-ni nu posedă o palmă de pământ în Dâmboviţa şi cu toate acestea au votat ca proprietari ai unor părţi din 
Ghergani .
O probăm.
La tribunalul judeţului Dâmboviţa sunt înregistrate , în noiemvrie 1881, două acte de renunţare ale fraţilor Scarlat Ioan 
Ghica şi Dimitrie Ioan Ghica — identice în privirea formei, neidentice în privirea cuprinsului, căci prin fiecare din ele fraţii 
renunţă, în favoarea tatălui, la părţile lor respective din Ghergani . Iată actul nr. 592.
 
Act de renunţare
Subsemnatul Scarlat Ioan Ghica declar prin aceasta că moşia Crângul-lupului , care face parte din moşia Gherganii , ce se 
făcuse donaţiune mie de cătră părintele meu Ioan Ghica prin actul transcris de tribunalul  Dâmboviţa  la no ..., astăzi  de-a mea 
bunăvoie şi fără nici o rezervă 1  din parte-mi, în coînţelegere cu părintele meu, declar că renunţ la această donaţiune, considerându-
se actul cu nul şi de nul efect.
Asemenea, ca procurator al d-lui Ioan Ghica, autorizat cu procură autentificată de tribunalul Ilfov, secţia de notariat sub no. 
1292/ 81, declar că d. Ioan Ghica, convenind cu mine asupra renunţării ce fac la donaţiunea imobilului vorbit mai sus, acceptă 
această renunţare cu beneficiul ce-i acordă.
Spre credinţă s-a făcut acest act, care se va autentifica după cererea noastră de Trib. Dâmboviţa , făcând anotaţie şi în registru 
în care se află transcrisă donaţiunea.
(Semnat) Scarlat I. Ghica
 
În actul de renunţare no. 593, d. Scarlat Ioan Ghica, ca procurator al fratelui său Dim. Ioan Ghica, face o declaraţie 
analogă în privinţa moşiei Săbieştii , tot parte din Ghergani , ce-i fusese donată acestui din urmă.
Aceste acte, preţioase amândouă, sunt autentificate de Trib. Dâmboviţa . Declaraţia legală de autenticitate e semnată de 
prezidentul Nanu Giani, de d. A. Botea , de grefierul A. Stoenescu .
Actualul ministru plenipotenţiar din Londra, d. Ion Ghica, donase fiilor săi aceste părţi de moşie tocmai pentru ca ei să 
aibă dreptul de-a vota în colegiul I.
Vânzând însă moşia Boldul (din R. Sărat) ovreiului galiţian Solomon  Zibalis  , o avere dotală  a trebuit asigurată în 
Ghergani , deci acele donaţiuni, făcute pentru a conferi drepturi politice, trebuiau desfiinţate, Gherganii descărcaţi de ele.
Odată însă donaţiunile nule şi de nul efect, dreptul politic rezultând din ele e asemenea nul şi de nul efect. Fraţii Scarlat 
şi Dimitrie de doi ani încoace nu mai aveau dreptul de-a vota în colegiul I de Senat şi Cameră la Dâmboviţa .
Iată la ce hal ajunge cine intră-n cârd cu C.A. Rosetti, Giani, Carada, Cariagdis şi cum i-o mai fi chemând. La 
escrocherie politică, la uzurpare de drepturi. Şi aceasta s-a 'ntâmplat în judeţul în care-a trăit omul cel mai drept, duşmanul a 
toată necinstea şi a toată înşelăciunea , sfânt - adormitul renăscător al poporului românesc, Matei Vodă Basarab.
Iată cum se aleg revizioniştii la noi! Iată cum ţara vrea revizuirea ! Iată cum, mână mânjind pe mână şi amândouă 
obrazul, Guliţă ajunge deputat al colegiului II de Dâmboviţa .
Acest deputat are obiceiul de-a cita des Englitera. ,,La noi, în Englitera, e aşa ş-aşa şi pe dincolo”.
Un ţăran din Ghergani găsise nişte ouă de cioară. „La noi, în Englitera, un asemenea ou costă 6 pân-la 7 franci.”
La noi, în România, sămânţa de ciorovină e mai ieftenă: dovadă mulţimea de pui zburătăciţi în Dealul Mitropoliei. Asta 
e pozitiv.
Dar oare la voi, în ... Englitera, votează cineva în colegiul I pe baza unor acte de donaţiune nule şi de nul efect? La voi, 
în ... Englitera, fură cineva dreptul unui judeţ  eminamente istoric de-a se reprezenta în Sfatul ţării în favorul unor venetici 
pripăşiţi ca Tache Giani? La voi, în ... Englitera, Cariagdis [î]l cheamă pe lordul - mayor al Londrei, C.A. Rosetti pe şeful 
partidului liberal? La voi, în ... Englitera, plebea Ţarigradului domneşte în toate şi peste toate?
203
___________
 1  nici ... electorală?
,,Ori te poartă cum ţi-e vorba, ori vorbeşte cum ţi-e portul”.
Daca la voi, în Englitera, predominarea îndelungată a onestei rase  anglo - saxone  şi ţinerea  morţişă  la tradiţiile 
trecutului, la legea şi limba strămoşilor, au făcut din acea ţară cea mai puternică din lume, tot astfel şi la noi, în România, 
predominarea poporului român, a tradiţiilor lui de drept şi istorice va duce această ţară la culmea puterii pe care i-au menit-o 
Dumnezeu.
Aşa e, d-le C.A. Rosetti !
Faceţi averi, vă creaţi gloriole de-o zi, vă credeţi mari în închipuirea d-voastră! Dar va veni o zi în care o uşoară suflare 
a pieptului acestei ţări va spulbera toată pleava din Bizanţ, în [care] nici prin vis nu va trece generaţiilor viitoare ca un C.A. 
Rosetti a fost posibil măcar pe pământ românesc.
Precum marii şi înţelepţii egipteni, gonind pe hyxoşi , au nimicit orice urmă ce-o lăsase pe pământul sfânt al râului cu 
izvoarele necunoscute, tot astfel o generaţie mai bărbată va zdrobi toate urmele ce le faceţi pe acest pământ.
[26 mai 1883]
 
[,,MIERCURI SEARA...”]
 
Miercuri seara metropolitul romano -catolic s-a întors de la Roma şi a fost primit cu mare pompă la gara Târgoviştii. 
Peste cincizeci de preoţi catolici, elevii seminarului de la Cioplea şi câţiva dintre notabilii comunităţii romano - catolice din 
Bucureşti l-au felicitat pe viitorul prelat român şi cu ocaziunea aceasta s-au văzut cele dentăi pălării late în Bucureşti. De la 
gară, monseniorul Paoli s-a întors la Bărăţie , unde-şi are deocamdată reşedinţa. Alaiul de vreo şaptezeci de trăsuri a trecut de-a 
lungul podului Mogoşoaii şi, desigur, trecând prin lumina lămpilor electrice de la palat, manifestanţii şi-or fi zis cuvintele: Alea 
jacta  est. Erau multe flori, cununi, ghirlande mari, buchete de tot felul, multă veselie era şi multă speranţă  oglindită  în 
deosebitele feţe.
Puţin timp după încheierea Tratatului de la Berlin monseniorul Paoli a fost la Viena, unde împăratul Francisc Iosif I l-a 
primit în mai multe rânduri. Întorcându-se din această călătorie, zelosul prelat s-a apucat de zidirea catedralei şi, pe când se 
puseseră temeliile ei, în cercurile mai intime ale bisericii române unite din Ardeal se vorbea despre înfiinţarea unui seminar 
român romano -catolic în Bucureşti. Era vorba să se adune pentru acest seminar profesori români, formaţi la Blaj, la iezuiţii din 
Pesta, în seminarul Sfânta - barbara din Viena ori în colegiul De propaganda fide din Roma, c-un cuvânt cei mai distinşi dintre 
preoţii românilor greco - catolici .
Acest plan produsese oarecare amărăciune chiar în cercurile chemate a da elementele pentru realizarea lui, căci, deşi 
buni catolici, cei mai mulţi dintre preoţii români uniţi sunt încă şi mai buni români. Astfel tocmai din aceste cercuri a străbătut 
ştirea că monseniorul Paoli primeşte din Viena o însemnată subvenţiune anonimă şi că în curând se va înfiinţa în Bucureşti o 
metropolie romano - catolică .
Deşi aflaserăm încă de pe atunci despre toate aceste, nu le-am dat nici o importanţă; la urma urmelor era mai bine ca 
ţara să fie surprinsă, oarecum speriată, pentru ca deodată să-şi adune toate puterile.
Răspândindu-se, în sfârşit, ştirea despre înfiinţarea metropoliei din Bucureşti, două dintre ziarele capitalei, ,,Binele 
public” şi ,,România liberă”, au grăbit a da expresiune simţimântului de jignire pe care ştirea aceasta l-a produs în ţară.
Abia acum, după ce-am fost atinşi de amărăciunea colegilor noştri liberali, noi, organ al elementelor conservatoare, ne-
am pronunţat şi noi asupra atitudinei ce credem că trebuie să se ia faţă cu propaganda catolică.
Şi astă dată însă am fost cei mai moderaţi; un singur cuvânt aspru nu se găseşte în articolul nostru de atunci; din contra: 
am stăruit asupra primejdiilor ce-ar putea să rezulte pentru noi din lupta pentru religie, dacă în această luptă ne-am lăsa să fim 
împinşi spre intoleranţă , fie religioasă, fie naţională.
Orişicine, citind cu luare aminte acel articol al nostru, va fi simţit că unul dintre motivele pentru care combăteam 
intoleranţa era cu desăvârşire politic: avem o dinastie populară, dar încă străină şi de tot tânără.
Îndeosebi astăzi nu avem nici un interes particular de a susţine această dinastie; o susţinem numai pentru ca soarta ţării 
noastre e legată de dânsa.
Nu ni se poate dar zice c-am fost reacţionari, „ruginiţi ” ori pasionaţi în cestiunea metropoliei catolice; aspri am fost 
numai faţă cu noi înşine şi-am cerut prin câteva articole de-a rândul ca episcopatul nostru să combată propaganda anticreştină , 
să ia măsuri severe contra feţelor bisericeşti cu purtări scandaloase şi să stăruiască pentru ridicarea nivelului de cultură al 
preoţimii noastre, să-i deie dar bisericii tăria de care va avea trebuinţă în lupta ce-o aşteaptă.
Aflăm însă că episcopatul nostru este hotărât a începe o acţiune anticatolică .
Fără îndoială preoţii sunt cei dentăi chemaţi a apăra biserica; nu putem însă aproba hotărârea episcopatului nostru de-a 
se pune el însuşi în fruntea mişcării. Lupta, după părerea noastră, trebuie să fie purtată de credincioşi, cu binecuvântarea numai 
a capilor bisericeşti. Aceasta cu atât mai mult cu cât capul statului este catolic. Popor ortodox în puterea cuvântului, noi nu voim 
să ştim nici de cezarismul , în care biserica nu are nici o importanţă în viaţa politică, nici de cezaro - papismul muscălesc. Avem 
doi capi, unul lumesc, altul bisericesc; fieştecare independent, nici unul slugă celuilalt, şi ordinea publică a ţării noastre ar fi 
ameninţată când aceşti capi ar începe a se combate unul pe altul.
Văzând dar atitudinea episcopatului, ne-am crezut datori a lăsa la o parte toate rezervele şi-a pune în vederea tuturora 
cumcă: mişcarea  anticatolică  ce se produce în ţară prezintă pericolul că poate să fie esploatată ca un instrument în contra 
dinastiei şi, prin urmare, mişcarea ar putea deveni fatală pentru ţara noastră. Monseniorul Paoli, am zis, este preşedintele unei 
Comisiuni Mixte în materie de conştiinţă religioasă, un agent al Curţii din Viena care şi-a pus alternativa: ori fac propagandă în 
Orient, ori slăbesc poziţia dinastiei Hohenzollern în România.
,,Timpul” e perfid, îşi permite a zice reptilul fondurilor secrete, ,,Gazette de Roumanie”.
204
Suntem perfizi noi, care spunem adevărul; nu sunt însă perfizi aceia cari 'l ştiu mai bine decât noi şi-l ascund.
Iată, după ,,Ortodoxul ”, informaţiunile pe care i le dă capul nostru bisericesc Sfântului Sinod în cestiunea în care noi 
suntem acuzaţi de perfidie:
 
Cu această ocaziune socot de datoria mea a informa pe Sf. Sinod că eu, din motivul celor publicate în jurnale, respectiv de 
impunerea unei jurisdicţiuni papale în capitală sub titlu de arhiepiscopat , în contra tratatelor din vechime şi a uzului ţării, am 
abordat  pe d. ministru preşedinte al Consiliului şi am espus drepturile sfintei noastre biserici, apărate energic chiar de  sultanii 
Imperiului otoman, şi l-am rugat să-mi dea informaţiune dacă este vreo stăruinţă oficială în această afacere şi dacă nu cumva guvernul 
a luat vreun angajament. D. ministru m-a asigurat că nu este nimic şi nu se face nimic.
Tot astfel am fost asigurat şi de către d. ministru al cultelor că nu este nici o ameninţare în contra drepturilor noastre ecleziastice şi 
nici se poate să fie.
Nu m-am mărginit aci.
Temându-mă să nu se fi luat vreun angajament mai nainte, am rugat pe d. V. Boerescu, fost ministru de esterne, să-mi dea 
cuvenitele informaţiuni. De cătră domnia sa nu mai puţin am fost asigurat că, deşi s-au făcut oarecari încercări în această, privinţă, 
totuşi guvernul n-a putut şi nici poate lua vreun angajament, căci o asemenea cestiune nu poate fi tratată decât de cătră puterile centrale 
ale statului, adecă, de către Adunările ţării în unire cu guvernul.
 
Guvernul nu ştie aşadar nimic.
Fără de ştirea şi învoirea lui se fac toate.
Dar cine ştie atunci ?
Maiestatea Sa Regele, ar zice perfizi, carele cu ocaziunea revizuirii voieşte să-i deschiză catolicismului o poartă largă în 
Constituţiunea noastră.
Acum catolicismul, mai târziu coloniile străine; încet - încet ţara aceasta trebuie să fie pătrunsă de-un spirit mai sănătos 
şi altoită cu elemente mai sănătoase.
Am dori să ştim dacă d-l Brătianu e de părere că este bine să se vorbească astfel în ţară?
Ce se petrece aici !? Este d-l Ioan Brătianu tras pe sfoară ori inteligentul d-l Ioan Brătianu are de gând să tragă pe sfoară 
pe Austria şi pe papa? Cum l-a mai tras şi pe principele Gorciacoff !
Foia franţuzească cea loială ne spune că e vorba ca, în loc de un episcop in partibus , să-l avem pe monseniorul Paoli 
drept concetăţean , iar, în loc de franciscani , să li se dea ciangăilor din Moldova preoţi români, crescuţi în seminarul ce se va 
înfiinţa în Bucureşti, fără îndoială cu cheltuiala statului, din veniturile moşiilor luate de la mănăstirile noastre.
Noi ştim mai mult: monseniorului Paoli şi sufraganilor săi le sunt rezervate locuri în Senat; seminarul va avea rang 
academic şi se va înfiinţa în Bucureşti o capelă în care serviciul divin se va celebra în româneşte, conform cu ritul oriental, de 
cătră nişte preoţi români uniţi cu biserica papală. Papa nu voieşte să ne ia naţionalitatea, ci religia strămoşească ...
Ce vor însă cei din Viena şi cei din Pesta?!
În numărul de la 1 iunie, ,,Allgemeine Zeitung” din Munich publică, sub titlul: Propaganda catolică la slavii de sud un 
articol cu desăvârşire asemănat celui publicat de noi sunt acum opt zile. Citind acest articol, orişicine ar fi dispus a crede că el a 
ieşit tot din pana noastră, dacă s-ar vorbi şi de noi într-însul. Ne mărginim a indica cititorului că-1 vom comunica curând în 
traducere.
Habsburgii au făcut şi fac propagandă catolică; o fac din Bosnia şi-o fac din Bucureşti.
După părerea foii germane, la slavii de sud ea va produce o turburare, dar succese nu va putea să aibă; după părerea 
noastră, la noi ea va avea chiar mai puţine succese, dar va putea să slăbească poziţia unui rege catolic.
A fost deci o lipsă de tact politic din partea Scaunului papal de-a fi dat mână de ajutor pentru punerea în lucrare a unui 
plan ca acesta; am zis-o în rândul trecut şi o repetăm şi acum.
Papa ne împinge — din nefericire — spre Rusia şi sileşte pe un rege catolic să lupte de 'mpreună cu noi contra bisericii 
al cărei fiu este — ori să se desparţă de-o ţară care l-a iubit şi-a fost totdeauna gata să-şi dea sângele pentru mărirea lui.
Astfel toată seria de fapte şi de combinaţiuni enumerate concurg în mod concentric pentru a ne dovedi că pasul pe care 
biserica Apusului o face în împrejurările de faţă în Orient este lipsit de tactul politic îndealtmintrelea atât de propriu acelei 
biserici.
[29 mai 1883]
 
[„D. DIMITRIE IOAN GHICA...”]
 
D. Dimitrie Ioan Ghica ne-a trimis o întâmpinare relativă la afirmarea noastră că fraţii Dimitrie şi Scarlat I. Ghica au 
votat în colegiul I de Dâmboviţa fără să fi avut dreptul acesta.
Daca d. Dimitrie I. Ghica se mărginea pur şi simplu la restabilirea faptelor şi la protestaţiunile ce-ar fi avut a le face în 
numele său am fi fost fericiţi să publicăm întâmpinarea d-sale tale - quale , cu beneficiu de inventar se 'nţelege , adecă cu 
rezerva de a ne face observaţiunile noastre.
Dar, cu acea abilitate atât de comună în ţara noastră, d-sa s-a folosit de exordiul sau introducerea întâmpinării pentru a 
face oarecari observaţiuni estetico - stilistice la adresa „Timpului”, lucru la care fără îndoială nu avea nici un drept. Exordiul 
discursurilor şi scrisorilor are cu totul altă menire şi trebuie să se ţie de obiect ca şi restul.
Am răspuns aşadar d-lui Dimitrie Ion Ghica că, daca binevoieşte a şterge acele observaţiuni, suntem gata a-i împlini 
cererea cu cea mai mare bucurie, dar, daca stăruieşte ca acel pasaj să rămâie, ne dispensează, spre marea noastră părere de rău, 
de datoria, îndealtmintrelea plăcută, de-a da satisfacere unui bărbat care s-ar crede nedreptăţit prin şirurile noastre.
Că nu primim lecţii de stil decât doar de la maiştri de stil se 'nţelege de la sine. În epoca de grecituri stilistice, de forme 
fără fond şi de vorbe fără 'nţeles , noi am crezut că, scriind româneşte drept şi fără înconjor, numind lucrurile pe numele lor şi 
alegând cei mai exacţi echivalenţi lexicali , atât pentru ideile cât şi pentru resentimentele noastre, vom contribui a însănătoşa 
spiritul public de platitudinea cu care l-a 'mbolnăvit demagogii ignoranţi şi perverşi de la organele roşii. Când un om care 
205
lucrează tot în direcţia noastră, a adevărului, ne-ar da consilii, le-am primi; de la oricine nu le primim.
În urma acestei rezerve d. Dimitrie I. Ghica şi-a retras articolul, pentru a-l publica în ... ,,Românul”, ni se pare. N-avem 
nimic de zis; liber să facă ce pofteşte.
Dar înainte de-a şi-l retrage noi l-am citit.
Observăm, una la mână, că noi am spus despre amândoi fraţii că au votat fără drept. Unul din ei a răspuns, celălalt n-a 
răspuns. Aşadar afirmarea noastră, întru cât e nerelevată , se confirmă în parte cel puţin prin tăcerea celuilalt.
Observăm, două la mână, că d. Dimitrie I. Ghica afirmă cumcă în locul moşiei la care-a renunţat i s-a donat alta, 
Colacul, tot din trupul Gherganilor .
Cu privire la aceasta am citit chiar două acte făcute la legaţiunea din Londra, după petiţia dată ministrului nostru de 
acolo de cătră el însuşi, acte autentificate în fine de Trib. Dâmboviţa .
Aşadar Colacul este a d-sale, şi în virtutea Colacului a votat.
Dar, colac necolac , şi proprietatea aceasta are un cusur.
E o moşie a statului vândută d-lui Ion Ghica pentru a fi plătită în rate. D-sa îşi rezervă pentru sine prin acel act dreptul 
de-a tăia pădurea. Pădurea se taie şi se vinde, dar, daca nu ne 'nşelăm , din costul moşiei nu i s-a plătit statului pân' acum nici o 
rată .
Plus moşie minus datorie egal 0 (a - a = 0).
E curioasă proprietatea aceasta!
D. Dimitrie Ioan Ghica va concede că un act poate fi îmbrăcat în toate formele legii şi cu toate acestea contrar spiritului 
ei.
În orice caz legea noastră electorală a voit ca proprietari reali să voteze în colegiul I, nu proprietari fictivi cu un drept de 
alegere uzurpat prin acte economicoase .
Oare aşa se face la ... noi, în Englitera?
[31 mai 1883]
[„REPRODUCEM MAI LA VALE...”]
 
Reproducem mai la vale admirabilul manifest al d-lui Dumitru Brătianu, publicat în numărul de azi al „Naţiunii”. 
Admirabil ca formă şi ca cuprins. În rând cu descrierea energică a domniei şi manoperelor speculanţilor roşii, găsim şi o critică 
la adresa opoziţiunii unite. Alianţa opoziţiunii unite
 
nu servă decât a paraliza adevărata acţiune şi a liberalilor şi a conservatorilor şi a împiedeca prin urmare întărirea sau mai bine 
reconstituirea partidului liberal şi a partidului conservator; fără de cari partide regimul parlamentar nu poate prinde rădăcini.
 
Fiecine are logica punctului de vedere pe care-l ocupă. Nu discutăm deci ceea ce zice d. D. Brătianu la adresa noastră; 
vom afirma numai că alianţa în contra domniei unei societăţi de esploatare şi a unui guvern precum le descrie d-sa însuşi în 
şirurile de mai la vale a fost o datorie imperioasă ce li se impunea tuturor.
[1 iunie 1883]
 
[„MAI JOS URMEAZĂ...”]
 
Mai jos urmează cuvintele rostite de M. Sa cătră comisiunea numiţilor din Dealul Mitropoliei. Ni se spune prin ele că 
iubire de patrie bate în pieptul celor pe cari fostul lor şef şi prezident, d. Dumitru Brătianu, i-a ameninţat cu puşcăria şi 
carantina, a căror lăcomie chiar d. Ioan Brătianu a declarat a n-o mai putea sătura.
Iubire de patrie şi maturitate pentru Văcăreşti sunt identice în zilele M. Sale, în cari toate cuvintele şi-au schimbat 
înţelesul, de au azi o semnificare diametral opusă la ceea ce-o aveau odinioară în gura şi conştiinţa acestui popor onest. 
Prezidentul Republicei Ploieştilor e model de fidelitate, binemeritatul Orăşanu model pe poet al Curţii, C.A. Rosetti sufletul 
ideii monarhice ... Radu Anghel şi Costinescu culmea iubirii de patrie.
[3 iunie 1883]
 
[„DUP-O TĂCERE ÎNDELUNGATĂ...”]
 
Dup-o tăcere îndelungată s-a pronunţat, în fine, şi ,,Românul” în cestiunea Mitropoliei romano - catolice din Bucureşti. 
În două articole deosebite se încearcă a slăbi adevărurile stabilite de noi.
Acum câteva săptămâni, înalt Preasfinţia Sa Părintele Mitropolit Primat  l-a  întrebat pe  amicul său politic,  d-l  I.C. 
Brătianu, dacă sunt ori nu întemeiate ştirile răspândite în privirea înfiinţării unei mitropolii romano - catolice în Bucureşti şi ... a 
primit răspunsul că ,,Nimic nu se face”.
N-avem dar nici un cuvânt de-a felicita pe capul nostru bisericesc pentru amicii politici pe cari şi i-a ales.
Tot astfel ,,Românul” ne spune în numărul de la 1 iunie că ,,nu va discuta cestiunea în sine”. Nu-i putem felicita nici pe 
cititorii „Românului” pentru organul pe cari l-au ales.
Oare de ce nu discută ,,Românul”?
Organele de publicitate sunt create anume pentru a discuta cestiunile de interes public. Fiece partid îşi arătă prin ele 
vederile, pentru ca opinia publică să fie lămurită asupra scopurilor ce urmăreşte .fiecare din ele.
Îndată însă ce un partid are vederi pe care le ştie în opoziţie cu simţimântul public, organul lui nu discută cestiunile în 
sine. D-l I.C. Brătianu ţine să fie popular, însă se fereşte de-a spune adevărul,
pentru că ştie că scopurile ce urmăreşte sunt în opoziţie cu conştiinţa noastră publică şi de-aceea nici „Românul” nu are voie să 
206
discute cestiunea în sine.
Colegii noştri din Strada Doamnei merg însă şi mai departe. Ei îşi dau silinţă să ascunză adevărul.
 
La Bucureşti — zic ei — exista, din timpi foarte depărtaţi, o episcopie catolică. Acum, după ceea ce spune ,,Timpul”, acea 
episcopie se va preschimba în mitropolie.
Situaţia de drept şi de fapt a acelei autorităţi ecleziastice întru nimic nu spune că s-ar schimba din ceea ce era până acum.
 
E inexactă informaţia ce-o dă „Românul” cititorilor săi despre spusele noastre.
La Bucureşti n-a existat niciodată o episcopie catolică.
Monseniorul Paoli a fost episcop nu de Bucureşti, ci de Nicopoli.
Împăratul Carol VI a mutat reşedinţa episcopiei paulicane de la Nicopoli la Craiova, iar în urmă, de la Craiova, 
reşedinţa s-a mutat la Bucureşti, dar aceasta nu în timpi foarte depărtaţi.
Tot atât de puţin adevărat este că episcopia se va preschimba în mitropolie.
S-a înfiinţat o mitropolie de Bucureşti al cărei sufragan poate fi unul de Nicopoli.
N-am spus, în sfârşit, că situaţia de drept şi de fapt a acestei autorităţi ecleziastice întru nimic nu se schimbă.
Monseniorul Paoli a fost episcop in partibus infidelium , iar, după dreptul canonic al bisericii apusene, asemenea 
episcopi se numesc pentru acele ţări ale necredincioşilor în care cultul catolic este îngăduit, fără ca biserica papală să aibă o 
poziţie oficială în organismul statului.
Acum monseniorul Paoli nu este mitropolit in partibus infidelium , ci mitropolit de Scaun sistemizat : el a fost în trecut 
un reprezentant al Scaunului papal şi vorba e ca pe viitor să fie un dignitar bisericesc român. Am zis dar că pe viitor vor fi în 
România două biserici, doi capi bisericeşti.
Ştiind că se adresează la un public alcătuit de oameni cari nu cunosc îndestul istoria ţării lor, ,,Românul” îşi da silinţa să 
falsifice adevărul istoric şi să-i inducă totodată în eroare asupra situaţiei de drept şi de fapt a noului mitropolit catolic.
Dar nici atât nu e destul.
Am insistat într-un articol pentru mănţinerea toleranţei atât religioase cât şi naţionale, iar într-altul am zis:
 
Orişicine, citind cu luare aminte acel articol al nostru, va fi simţit că unul dintre motivele pentru care combatem intoleranţa era cu 
desăvârşire politic: avem o dinastie populară, dar încă străină şi de tot tânără.
 
Tot pentru acest cuvânt am dezaprobat atitudinea episcopatului nostru în cestiunea mitropoliei catolice, căci, ziceam 
noi, nu e bine ca să înceapă capul nostru bisericesc o luptă în care poate s-ar vedea silit să se despartă de cel lumesc.
E bine, ori nu, să se înfiinţeze o mitropolie catolică în ţara noastră? Iată o cestiune pe care încă noi n-o discutăm în sine, 
în mod absolut pentru toţi timpii şi pentru toate împrejurările. Ceea ce afirmăm însă e: că rău, cu desăvârşire rău facem 
permiţând acest lucru într-un timp în care avem un rege catolic şi un moştenitor prezumtiv care e asemenea catolic şi de la care, 
popor tolerant ce suntem, nu cerem renegarea. Principele Anton de Hohenzollern, capul augustei noastre dinastii, german de 
viţă veche, a trebuie să renunţe la tronul unei ţări germane pentru că era catolic; noi, românii, suntem mai toleranţi ca ... 
germanii şi, îndeosebi noi, ceşti de la „Timpul”, stăruim să şi rămânem toleranţi, mândri de conştiinţa noastră naţională, plini de 
respect pentru a celorlalţi.
Acesta este punctul nostru de vedere.
 
Îndeosebi astăzi n-avem nici un interes particular de-a susţine această dinastie; o susţinem numai pentru că, soarta ţării noastre e 
legată de dânsa.
 
Cu toate aceste „Românul” vine să le spuie cetitorilor săi că exploatăm simţimântul naţional.
Despre partidul conservator zice „Românul” una ca aceasta?!
Ia să vedem cine surpă poziţia dinastiei de Hohenzollern în România!?
De câte ori s-a produs în ţară vreun curent contra d-lui I.C. Brătianu, întreţinuţii şi amicii săi politici şi-au dat silinţa de-
a dirige acest curent în contra Coroanei.
Astfel, în cestiunea Strousberg, în care s-a aruncat toată vina asupra Domnului, pentru că înşelătorul era german. Sunt 
încă vii în amintirea tuturor cuvintele d-lui Câmpineanu despre abisul dintre ţară şi Coroană Republica de la Ploieşti şi 
scandalul de la sala Slătineanu sunt lucruri pe cari noi, oamenii cu principii monarhice, ni le reamintim mereu ca un fatal 
memento.
Deci vom răspunde celor de la „Românul” următoarele:
„Voi aţi făcut dinastia de Hohenzollern impopulară şi, dacă este adevărat ceea ce zicea d-l Câmpineanu şi ceea ce făcea 
d-l Candiano - popescu , conservatorii au săvârşit un act impopular când au scăpat situaţia prin sprijinirea dinastiei, un act care 
i-a făcut pe un timp îndelungat pe conservatori chiar impopulari şi imposibili. Şi tot voi aţi făcut, în urmă, ca nimeni să nu mai 
fie pe viitor dispus a menţinea această dinastie, când vi s-ar mai prezenta vro ocazie de a o răsturna”.
V-aţi ajuns scopul: partidul  conservator nu mai are nici un interes particular de-a susţinea dinastia, pe al cărei 
întemeietor l-aţi împins în o direcţie radicală; o susţinem numai pentru că interesele ţării sunt legate de dânsa.
Şi nu are viitor dinastia care se reazimă pe elementele republicane, căci ele o susţin numai câtă vreme le vine lor la 
socoteală, câtă vreme au interese particulare de-a o susţinea; asta voiam s-o zicem!
Rău face ,,Românul” când umblă cu sofisme; am zis-o cu perdea şi n-ar fi trebuit să ne silească a vorbi mai pe faţă.
Sunt lucruri ce nu, se pot încerca în ţara aceasta fără de a produce o adâncă zguduire: unul dintre aceste este schimbarea 
relaţiilor religioase.
De aceea în punctul acesta politică de partid să nu facem.
Am zis că, oricât de adânci ar fi dezbinările ce s-au produs în timpul din urmă, politica bifurcată a Austro-Ungariei ne 
va găsi strâns uniţi - şi-am zis-o aceasta din convingere.
207
Domnul I.C. Brătianu va fi având motive politice de a-i face concesiuni Scaunului papal în forma şi Austro-Ungariei în 
fond; mai curând însă ori mai târziu va trebui să se încredinţeze că nimeni nu poate în ţara aceasta îndrăzni ceea ce se 
plănuieşte.
După informaţiunile noastre, monseniorul Paoli a fost ţinut timp îndelungat in petto şi n-a fost creat în congregaţie 
publică decât în urma unui aranjament avut cu guvernul român.
Iată şi punctele principale ale acestui aranjament:
 
[1)] biserica romano - catolică va fi recunoscută drept a doua biserică constituită în România; 2) mitropolitul catolic DIN 
Bucureşti va avea sufragani în România şi în Bulgaria, însă, va fi proclamat cetăţean român şi va avea poziţia mitropoliţilor noştri 
ortodoxi ; 3) seminarul romano - catolic de la Cioplea va fi prefăcut în seminar romano - catolic român.
 
Dacă ,,Românul” poate să declare că aceste informaţiuni sunt inexacte, vom înceta şi noi a ne mai preocupa de 
cestiunea mitropoliei romano - catolice din Bucureşti.
Este monseniorul Paoli tot in partibus infidelium ori nu?
Iată întrebarea la care cerem un răspuns precis. Şi, dacă este in partibus infidelium, prea puţin ne pasă, poarte chiar titlul 
de papă. Dacă nu este însă in partibus, noi, conservatorii, avem în statul român rolul de a apăra tradiţiile neamului nostru şi, mai 
presus de toate, pe cele religioase şi ne vom folosi în această apărare de toate mijloacele, în puterea cuvântului: de toate. Căci 
nu apărăm numai religia, ci totodată şi dinastia noastră, şi monarhia.
Vrednicul de amintire Alexandru Ioan I. Cuza n-a fost răsturnat de conservatori: conservatorii s-au mărginit a nu-l 
susţine când adversarii lui politici au voit să-l răstoarne. Şi motivul care i-a îndemnat pe conservatori a consimţi la răsturnarea 
unui monarh era cu desăvârşire monarhic: le părea că o dinastie străină va fi mai trainică decât una pământeană. De aceea ei nu 
au consimţit decât după ce răsturnătorii , oamenii cu idei republicane, au luat angajamentul de a sprijini dinastia străină. Acei 
răsturnători au pornit, dar n-au sprijinit dinastia decât condiţional, câtă vreme aveau interese particulare de a o sprijini şi şi-au 
dat totodată silinţa de a slăbi poziţia ei. În două rânduri s-au încercat s-o răstoarne; în două rânduri s-au expus conservatorii 
pentru ea.
Acum, dacă monseniorul Paoli nu este in partibus, vorba e să se facă o a treia încercare, mai bine pregătită.
D-l Brătianu va încerca să-i creeze mitropolitului catolic în statul român o poziţie analoagă cu a primatului nostru; 
această încercare va produce în ţară un curent puternic contra celor ce o fac. Spre a-şi scăpa dar popularitatea, d-l Brătianu iar 
va îndrepta acest curent contra Coroanii, zicând că Majestatea Sa a stăruit în interesul coreligionarilor săi.
O va zice şi va fi crezut.
Iară conservatorii nu se vor mai putea expune pentru dinastia de Hohenzollern fără de a se pune în contrazicere cu ei 
înşişi, de vreme ce ei susţin primatul esclusiv al ortodoxiei.
Iată situaţia de care ne temem şi de care trebuie să se teamă şi d-l Brătianu dacă ţine în adevăr la ţară.
Noi credem că d-l Brătianu, care este foarte bun şef de partid, dar un foarte slab om politic, este împins de alţii şi 
sperăm că în curând va înţelege că-i vorbeam ca amici când îi ziceam: ,,Bagă de seamă; faci treburile Austriei!”.
O ultimă observaţie.
Descoperind cititorilor noştri că îndărătul înfiinţării mitropoliei catolice este mâna politicei orientale a Austriei, am spus 
că această din urmă putere ne împinge din nefericire într-o sferă de acţiune opusă ei, spre Rusia. Unii au crezut a putea esplica 
cuvântul pus în parantez ca şi când ar coprinde o aluzie răuvoitoare la adresa Imperiului Nordului. Nu. Ne ferim în toate ocaziile 
de-a atinge fie cât de puţin susceptibilitatea puternicilor noştri vecini. Ceea ce am voit să zicem este că, deosebiţi prin limbă şi 
rasă de popoarele înconjurătoare, deşi suntem un popor mic, voim să trăim în sfera noastră proprie de activitate şi că în orice 
caz e o nefericire pentru noi — un corp mic —
de-a fi împinşi sub radiul de atracţiune al unui corp incomparabil mai mare. E o nefericire pentru cel mic de-a avea nevoie de 
sprijinul celui mare.
Cu toate acestea, când toate interesele morale şi istorice ale poporului ne-ar sili să recurgem la un asemenea sprijin, 
mintea sănătoasă ne-ar îndemna s-o facem fără părere de rău.
[5 iunie 1883]
 
[„AR FI FOST DREPT...”]
 
Ar fi fost drept, credem, ca eroul cel mai sublim al naţiunii, ca marele Ştefan Vodă, campionul creştinităţii, admirat de 
Europa întreagă în toată a doua jumătate a secolului al cincisprezecelea, s-ar fi cuvenit zicem ca acest mare geniu român, revenit 
între noi în imagine plastică, în carne şi-n oase de bronz, să treacă la nemurire în ochii celor vii fără a fi exploatat în trecerea sa.
Dar regimul roşu nu a voit aşa şi a trebuit ca, după pielea de bronz a lui Ştefan cel Mare, să-şi tragă el o porţiune de 
glorie şi de mărire pe seama sa.
Alţii au luat iniţiativa erigerii unei statue lui Ştefan cel Mare, alţii şi-au depus obolul spre realizarea acestei pioase fapte; 
iar, când lucrul a fost de tot gata, când n-a mai rămas decât târnosirea , cum am zice, a statuei prin adunarea inimelor românilor 
în jurul ei şi tămâiarea ei cu amintirea faptelor eroului naţional, atunci iată deodată un guvern hrăpitor că îmbrânceşte pe ctitori 
şi ia el asupră - şi să prezinte publicului scumpa imagine.
Mai mult decât atâta: porniţi pe această pantă a hrăpirii , miniştrii duc la Iaşi pe deputaţii şi senatorii creaţi de dânşii, 
duc diferiţi impiegaţi, spre a oficializa sărbătoarea.
Pun apoi în gura Majestăţii Sale vorbele următoare:
„Încredinţez Iaşilor, leagănul Unirii, această statuă! ... „
Cum? M. Sa, după guvernul roşu, poate încredinţa cuiva un lucru ce nu este al său?
Atunci averea fiecăruia nu mai e sigură a sa şi dintr-un moment într-altul trebuie să se aştepte cineva să i se smulgă în 
silă şi să se facă uz de dânsa de către guvern cum ar voi.
208
Aceasta este consecuenţa logică, fatală a însuşirii guvernului de a face inagurarea statuei de la Iaşi şi de a da ieşenilor , 
ca de la sine, un lucru ce nu-i aparţine.
Într-adevăr, faptul acesta este cu atât mai cutezător cu cât, daca s-ar cerceta listele de subscriere pentru erigerea statuei 
lui Ştefan cel Mare, nu se va găsi să fi pus vreun ban într-acest scop unul măcar din toţi cei ce au pus înainte individualitatea lor 
la inaugurare şi au căutat să culeagă lauri de pe scumpa memorie a sublimului domn român!
Istoria ne spune că, în toată glorioasa lui domnie, neobositul şi neînvinsul erou, care a avut pe rând să lupte cu toate 
limbele străine ce ne înconjurau, a dus o viaţă de griji şi de amărăciuni .
Trecând în mormânt, scăpase de ele; readus pe pământ, reînviat în memoria noastră, fatalitatea se vede că cere să i se 
verse cupa amărăciunii şi în simpla figuraţiune , spre a-i chinui sufletul pe unde se va fi aflând astăzi.
Putea fi ceva mai cuviincios şi mai corespunzător simţimântului de veneraţiune ce viază în tot românul pentru memoria 
lui Ştefan Vodă decât să participe poporul, în masa lui cea mai compactă, la serbarea numelui marelui domn şi să-i depună 
închinările lui de aproape?! ...
Ei bine, amesticul arbitrar al guvernului a depărtat acea masă mare populară care era gata să se rădice spre a merge la 
Iaşi, a ţinut în rezervă chiar şi partea cea mai cu greutate a populaţiunii ieşene şi, în jurul statuei, pe lângă vreo trei sute de 
oficiali şi oameni ai poliţiei bucureştene, aduşi pe socoteala statului, n-a strălucit decât miile de jidovi, atraşi de solemnitate ca 
spectatori, spre imagine spăimântătoare a stării de jale în care a ajuns patria eroului sărbătorit!
Daca  acum vom părăsi  terenul  arbitrariului  guvernamental  spre a caracteriza  procedarea  guvernului ca  act  de 
administraţiune publică, ea ne înfăţişează o tendinţă centralizatoare care dă dezminţire patentă principielor profesate de către 
roşii pretinşi liberali.
Principiul descentralizator prescrie a se lăsa localităţilor dreptul de acţiune, a le permite să trăiască în ele însele, a li se 
acorda autonomia; şi pentru o afacere de caracter local se cuvenea ca guvernul, care nu caută centralizarea, să lase localităţii 
onoarea organizării serbării şi să n' asiste el decât ca invitat, ca oricare particular.
Nu-şi are logica aci obiecţiunea că, spre a da un caracter naţional serbării, guvernul a luat în mâinele sale organizarea ei.
Caracterul naţional este însăşi fapta erigerii statuei. Nu e nevoie de  stampila  d-lor  Rosetti brătianu  pentru a se 
naţionaliza o figură ce se venerează de către tot românul.
În fine, spre a nu-şi dezminţi năravurile, vameşii şi fariseii au turburat spiritul ce reînviază între noi după mai mulţi 
seculi de repaus şi 1-au privat de contactul entuziast al tutor românilor, adoratori ai săi.
[12 iunie 1883]
 
[„MAI LESNE SE TORC...”]
 
Mai lesne se torc puzderiile, pe cari cineva le are în cap în loc de creieri, decum se toarce cânepa reală.
La această idee ne-au adus o foaie ungurească oficioasă, „Nemzet” •— care, ameţită de rolul Porţilor de Fier, ca arteră 
de transport, preface deja tot Orientul în ţară ungurească, face din Buda capitala universului şi poartă făclia civilizaţiunii până-n 
Siberia, la fino-tatari ... fraţii veritabili ai maghiarilor.
A duce civilizaţiunea în Orient?
Dar pentru a o duce, trebuie cineva s-o aibă. Civilizaţiunea ungurească e egală cu zero; zero ridicat la orice potenţă 
posibilă rămâne tot zero.
Cumcă ungurii, ca toate popoarele de stepe, sunt cavaleroşi şi nu tocmai răi la inimă n-am avea de tăgăduit. Dar sunt şi 
rămân turci. Turcul vulgar era om onest şi ospitaliar, dar, din cauza unei constante incapacităţi de cultură, i s-au superpus în 
Constantinopole fel de fel de mameluci din toate neamurile posibile şi imposibile, cari, împlinind formalitatea tăierii împrejur, 
se moametanizau, câştigând prin asta pretextul şi ocazia de-a fura şi de-a slei împărăţia până la măduva oaselor. Aceste 
elemente, pentru a-şi păstra dominaţiunea prin mănţinerea întunerecului, escitau fanatismul religios şi de rasă al bietului popor 
turcesc în contra conlocuitorilor lui istorici, până ce lumea, dezgustată de acest simulacru de organizare, a cărui principiu de stat 
era nedreptatea, fanatismul şi apăsarea, a condamnat unanim împărăţia la pieire.
Era un popor cu mari calităţi, dar — conform teoriei corelaţiunii creşterii şi scăderii, descoperită de Darwin — defectele 
corespunzătoare acelor calităţi erau egal de mari.
Cam în starea asta se află ungurii, căci spunem sincer: poporul acesta pare încă atât de inept în toate privirile încât ne 
vine a râde când românii pretind a vede-a în ei nişte adversari serioşi. Maghiarul e un adversar comic, e ca Tersites din Iliada lui 
Homer.
Fără îndoială, pentru a duce civilizaţiunea în Orient, maghiarii vor fi căutând a câştiga simpatiile popoarelor dunărene, 
căci civilizaţiune cu de-a sila nu se poate; dor de zor nu se ştie pe la noi.
Elementul cel mai numeros, mai avut şi mai luminat de lângă Dunăre sunt însă românii.
Să vedem acum în ce chip d-nii maghiari caută a câştiga simpatiile românilor din Ardeal pentru ca, mediat, să le câştige 
pe-ale noastre.
Într-o adunare pseudoarheologică ţinută la Deva, în 30 mai, un domn....  doctor (?) anume Solyom Fekete (pare o 
traducere din Salman Schwartz) — îndealmintrelea prezident de tribunal, obligat pân-la oarecare grad de-a fi om serios — a 
susţinut că în comitatul Unedoarei — în care nu sunt unguri — românii ar fi schimbat numirile localităţilor şi că ei s-ar fi 
substituit ungurilor. Spre ex.
Numele
Josani ar fi
- Közeptelek
,,
Densuş
- Dömsös
,,
Uroiu
- Aranyos
,,
Crăscior
- Körös-csor
,,
Câmpul lui Neag
- Nyak-mezö
ş.a.m.d.
Aceasta o susţine un aşa-numit învăţat pentru un ţinut în care populaţia, de aproape 200 000 de suflete, e exclusiv 
209
românească şi de lege răsăriteană, pentru un ţinut din care a ieşit familia Corvinilor, probabil şi a Basarabilor şi a dinaştilor din 
Moldova chiar.
Căci iată ce zice Miron Costin în această privire:
 
Marca muntenilor prezintă un corb (corvus)
Tradiţiunea despre începutul lor e următoarea:
Pe când românii locuiau încă în Făgăraş, o frumoasă copilă căzând în dragoste cu Domnul Ardealului şi simţindu-se grea, 
principele [î]i dă un inel de aur şi o trimite înapoi la părinţi, poruncindu-i de-a reveni după ce va naşte, cu copilul şi cu semnul.
Fata naşte pe Negru şi, luîndu-1 în braţe, întovărăşită de un frate al ei, purcede în drum. Dar într-o dumbravă sora şi fratele adorm 
de oboseală, lăsând inelul drept jucărie în mânile copilului, ca să nu plângă.
Prin o minunată întâmplare, un corb flămânzit , privind de pe stejar cum străluceşte ceva în mânile copilului se aruncă, ia inelul 
şi-l înghite.
Copilul ţipă, zgâriat de ghearele corbului; muma sare în picioare, frate - său se trezeşte şi ambii privesc cu durere pierderea 
inelului cu care era legată parola principelui.
Dar nici însuşi corbul nu se mişcă, înţepenit prin efectul unei mâncări atât de nenaturale ; unchiul copilului încordează arcul, se 
apropie, loveşte; şi corbul cade jos cu săgeata.
Pipăind inelul în gâtul  pasărei  , tânărul [î]l lasă acolo, păşeşte vesel înainte şi, aducând pe  soru-sa  cu copilul la Domnul 
Ardealului, [î]i dă în mână inelul şi-i ofereşte şi pe minunatul corb.
De atunci Ţara Românească are un corb în sigiliu.
Principele Ardealului dede lui Negru titlul de voievod.
Crescând mare, prin mijlocirea tătâne-său, Negru capătă voivodatul Făgăraşului.
Acesta a fost fondatorul Ţării Româneşti ...
 
Corbul e marca dinastiei Corvinilor dincolo de Carpaţi, a dinastiei Basarabilor dincoace. Abia în secolul nostru poeţii 
Văcăreşti au acvilizat corbul şi Domnii de la 1821 încoace l-au substituit în marca ţării.
Dar legenda de mai sus nu dovedeşte numai legătura între Corvini şi Basarabi, ci mai mult: perzistenţa miturilor de 
origine arică în memoria poporului nostru.
Legenda lui Costin e legenda Sakuntalei , dramatizată în limba sanscrită de Kalidasa . E aceeaşi poveste — numai în 
Sakuntala corbul e înlocuit printr-un peşte din râul Ganga .
Dar ce ştiu ungurii?
Li s-a superpus ca element de cultură tot veneticul, incapabil de-a fi profesor de patru clase primare dincolo de Laita şi, 
fiindcă acest soi de oameni privesc ştiinţa şi istoria ca un fel de marfă care trebuie  apretată  după gusturile primitive ale 
ungurilor, de-aceea volume de plagiate şi de neagră ignoranţă se scriu de către d-alde Hundsdorfer (răsbotezat în Hunfalvy) prin 
cari, fără nici o probă pozitivă, prin reticenţe şi sofisme, se tăgăduieşte continuitatea românilor în Dacia.
Parec' ar simţi că Unedoara e leagănul dinaştilor români, de-aceea s-aruncă cu toată furia de maghiarizare asupra acestui 
ţinut. E probabil că şi dinaştii Moldovei sunt originari din Haţeg. Nepotul de soră a celui din urmă Piast , Ludovic I, rege polon 
şi maghiar, a donat la 1363 satul Zalazd din ţinutul Hunedoarei contelui Vladislav, fiul lui Muşat din Almagiu , şi fiilor săi 
Petru, Ioan, Alexandru şi Muşat. Un Petru Muşat e Domn în Moldova (1375—1392) şi întemeietorul dinastiei din care, ca 
culminaţiune , a răsărit Ştefan V Muşat cel Mare. Chiar maramureşenii par a fi din Haţeg. Ce e Maramureş decât o combinare 
între numele român al Porţii de Fier (Marmura) şi numele Murăşului, care curge la nordul ţinutului?
Astfel sub un Piast şi mai târziu sub un Jagelon (din Litvania) care, pe lângă Coroana Poloniei, era ales — prin influinţa 
lui Ioan Corvin — rege al Ungariei, românii se ridică şi se răspândesc în Carpaţi şi în promontoriile lor, ba le dau ungurilor 
chiar pe regele Matei I — şi tocmai acest ţinut, ilustrat prin strămoşia a trei dinastii române, să fie acela în care poporul nostru 
să se fi substituit maghiarilor? Vârfurile cele mai înalte ale Părincului (Paniculum ), Schelvoiului , Cârjei şi Retezatului au 
nume ungureşti?
La banchetul dat în onoarea acelei adunări  pseudoarheologice  un alt înţelept — îndealmintrelea notar public, cu. 
clasicul nume  Sandor  Iosef, a ridicat un toast—într-un ţinut  curat românesc,  bineânţeles  — zicând: „Să trăiască tot ce e 
maghiar! Să piară tot ce nu e maghiar!” Invers: „Să piară tot ce e maghiar! Să trăiască tot ce nu e maghiar!” Onorabilul Sandor 
va recunoaşte că se potriveşte ş-aşa.
La intrarea ciangăilor imigranţi în Deva, nişte ciobani se uitau, desigur râzând, căci românul e de felul lui râzător, la 
sărăcimea care trecea pe drum. Un alt ungur, notar la fondurile orfanilor (români bineânţeles ), fonduri cari se fură regulat în 
Ungaria, le zise răstindu-se ,,în lături, călăilor !”.
Iată în ce mod maghiarii vor să ducă civilizaţiunea în Orient!
Dar ca probă de marea ignoranţă a adunăturilor cari guvernează Ungaria vom cita faptul următor:
În ţinutul Solnoc - dobâca , populat în majoritate de români, li s-a împărţit comunelor câte-un dicţionăraş româno - 
maghiar de nume proprii ca să serve pentru a traduce numele noastre de botez în echivalente curat ungureşti.
Se ştie ce rol joacă Mineiele adică Vieţile Sfinţilor şi Calendarul în viaţa poporului nostru.
Datina e ca copilul să primească numele sfântului în a cărui zi s-a născut, încât onomastica şi ziua de naştere cad astfel 
fireşte în una şi aceeaşi zi. Numai din respect deosebit pentru voinţa naşului românul se abate de la această regulă. E natural 
aşadar ca numele de botez ale românilor să fie foarte variate, ceea ce înlesneşte constatarea identităţii mai mult decât daca pe 
toţi i-ar chema  Janos  şi dă totodată un teren vast fantaziei poporului, care  scurtează  aceste nume sau le adaoge cu sufixe 
dezmierdătoare.
Nu lungim aceste şiruri spre a arăta cum traducerea aproape a oricărui nume probează ignorarea celor mai elementare 
cunoştinţe de istorie şi de linguistică. Înşirăm numai mai la vale aproape totalitatea acelor termene, din cari se va vedea că 
aproape toate sunt fals traduse. Numai
210
câteva probe: Anania, nume biblic de bărbat, e tradus prin numele femeesc Anna; Ephraim, numele unei ginţi ebraice, se 
traduce cu tartaricul Elemer; Hierotheus cu Rudolf; Eustachius cu Albert; Zenobia, regina Palmyrei, cu tartaricul nume de 
barbat Zeltan ş.a.m.d. Cititorul le poate vedea pe toate sub un titlu special.
Şi aceşti oameni săraci, ignoranţi, maloneşti în politică şi în ştiinţă, vor să ducă civilizaţiunea în Orient ?!
[15 iunie 1883]
 
TRADUCERI UNGUREŞTI
 
Relativ la cele scrise mai sus reproducem, rectif când se-nţelege traducerea pe care un maghiar a făcut-o numelor de 
botez ale românilor din Solnoc:
 
Afimia
Anania
 
Artemie
Ariton
Dochia
 
Despa
 
Efrem
Eufrosina
 
Firona
Gafta
Gherman
Gerasim
Gapia, Agapia
Istratie
Iftimie
Iroftie
Istafie
Isai
Ilontie
Iov
din Euphemia (bineprevestitoare) se traduce cu. Amalia;
nume biblic de bărbat, se traduce prin Anna. Prorocul Anania, ungurindu-se, 
devine androgin.
(de la artemia sănătate, întremare) se traduce prin Aurel.
(Chariton, Gratiosus) se cheamă Ambruş (Ambrosius).
(gr.  Eudokia,  buna  favoare)  ungureşte  =  Dorrotya.  Pe  Eudochia,  nevasta 
împăratului Teodosiu, autoarea poemei Homerokentra, o chema Dorottya ?
(Despina, Despoina — stăpână, împărăteasă, fiica lui Neptun şi a Cererii) se 
cheamă pe ungureşte Döme, adică Dumitru.
numele biblic Ephraim se traduce cu numele tartar Elemčr.
(de la gr. euphrosyne, veselie, plăcere, Hilaria, una din cele trei graţii) se cheamă 
ungureşte Erszebet.
(Verona) nume de femeie se traduce prin numele bărbătesc Ferenc (Francisc).
(Agathe, Bona) se traduce cu Gizella.
(lat. germanus, frate drept) se cheamă Gyerö.
(gr. Gerasmios, Spectabilis) se cheamă Gyárfás.
(gr, agape, iubire) se cheamă Agnes.
(gr. Eustratios, bine oştitorul ) se cheamă ung. Szende (blând).
(gr. Euthymios, cel cu mimă bună) se botează Imre (Emeric).
(Hierotheus) se traduce cu Reszo (Rudolf).
(gr. Eustachius, cel ce dă bune roade) se cheamă Albert
(nume biblic Iesaias) se cheamă István (Stefan).
(Leontius) se traduce cu Lajos (Ludovic).
(nume biblic: Hiob) se traduce cu Ioszef.
        
Până şi cartea lui Iov, acea parte pesimistă a Bibliei din care se vede că lumea e deşartă ca învăţătura ungurească, nu 
scapă de traducere.
Condratie
 
Melentie
Melentia
Minodora
Macoveiu
Maxim
Mirilă
Martial
Nichita
Nastasia
Olimpiu
Pantea
Pintea
Porfir, Porfirie
(St. Quadratus, episcop în Atena pe la a. 126, discipol al apostolilor, autor al unei 
Apologii a creştinilor adresată împăratului Adrian) se numeşte Kálmán
(gr. Meletios, silitorul) ung. Máte
(Meletia) ung. Martha
(purtătoare de dar) ung. Minna
nume ebraic Maccabaeus, ung. Marton (Martin)
(Maximus) ung. Miksa
diminutiv de la Mirea, ung. Karoly
(Martialis) ung. Marte (Martinus)
(Niketas, învingătorul, Victor) ung. Nandor (Ferdinand)
(Euthanasia) ung. Anna
(Olympios — cerescul) ung. Otto
(Panteleemon gr.) Pantaleon
(item de la Pintilii - Panteleemon) ung. Petö
(Porphyraios, de purpură) ung. Péter
Pelagia
Parasca
Paraschiva
Rafila
Spiridon
Sofron
Sofrona
Zamfira
Sema
Tifor
Tanasia
(pelagia marina, ergo Marina) ung. Panna
(Paraskeve, pregătire,, sf. Vineri), ung. Piroşca (Rosa)
(item Paraskeve) ung. Piroşka
(Rachela, nume biblic) ung. Rosza
(Speiridion) ung. Simon
(sophron, înţelept) ung. Szombor
(sophronia gr. înţelepciune) ung. Sara
(de la Sappheiros, Zamfir, piatră nestimată albastră) ung. Samu
(Xenia, peregrina, alienigena = străină) ung. Szeren
(-chifor, Nikephoros, purtător de biruinţă — Victor) ung. Tibor
(Euthanasia), ung. Anna
211
Trifan
Titiana
Telentie
Trif
Tira, Tirila
Titian
Tiim
Usztina
Villa
Vârtan
Vasilică
Zenobia
(triphanos, triluciu) ung. Tamas (Toma)
(fem. de la Tatius şi Tatianus Tatiana, nume italic) ung. Terez
(Terentius, nume latin) ung. Lorincz (Laurentius)
(Trif-an, triphanos, triluciu) ung. Tihamer, nume tartaric
(Kyrillus) ung. Karoly
(Tatianus) ung. Tizian
(-chim, -achim, Ioachimus, nume biblic) ung. Ieno
(Augustina) ung. Iulia
(slav. vila nympha) ung. Sibylla
Vârtoc (slav de la vurut, hortus — Olitor) ung. Vidor (Vasile)
(Vasil-ică, Vasile, bazileus, rege) ung. Laszlo (Vladislav)
(numele vestitei împărătese a Palmyrei prinsă de Aurelian şi purtată în triumf; 
asemenea numele unui oraş al Syriei lângă Euphrat întemeiat de ea) ung. Zoltan 
(fiul lui Arpad).
Am propune autorului maghiar să s-apuce de traducerea de opere istorice şi geografice după acelaşi metod şi cu aceleaşi 
cunoştinţe linguistice. Ne-am pomeni atunci că pe Caesar 1-a chemat Şulem-Fekete, pe Alexandru al Macedoniei Elemer, iar pe 
Napoleon Rosza Sandor.
[15 iunie 1883]
 
[„SERBAREA GUVERNAMENTALĂ...”]
 
Serbarea guvernamentală care s-a ţinut la descoperirea statuei lui Ştefan V cel Mare (1456—1504) a dat ocazie la 
oarecari estravaganţe din partea roşiilor, cari n-au rămas fără, urmări de nu grave, supărătoare cel puţin.
Serbare guvernamentală zicem, pentru că din capul locului s-a băgat de seamă că roşii n-au îndestul tact pentru a nu se 
servi chiar de-o asemenea ocazie în favorul panglicăriei revizioniste şi a frazelor sforăitoare şi că se adună împrejurul bronzului 
ce reprezintă pe marele Domn nu spre a-1 glorifica pe El, ci spre a lustrui nulităţile lor sub razele numelui său.
De aceea lumea mai bună n-a venit la serbare.
Regele a fost primit în Iaşi de cătră paragrafele bugetului statului, despărţite în plutoane de funcţionari, de cătră viitorul 
foarte problematic al şcoalelor primare şi de cătră câţiva negustori izraeliţi.
Societatea ieşană în înţelesul adevărat al cuvântului s-a abţinut cu totul de la serbare, lăsând câmp deschis lumii oficiale 
şi oficioase.
Şi la ce să fi venit oare ? S-audă pe d-nii Cariagdi, Grădişteanu şi C. A. .Rosetti vorbind despre Ştefan Vodă, a cărui 
istorie o cunosc tustrei la un loc atât pre cât cunoaştem noi istoria Chinei ? S-auză pe un d. Verussi, pictor de profesie şi ofiţer al 
stării civile din graţia stăpânirii, zicând că un scaun din satul Vânătorii Neamţului e tronul lui Ştefan Vodă ? S-auză valuri de 
ignoranţă revărsându-se asupră-le, din partea unor oameni cari n-au ochi ca să priceapă suta a cincisprezecea şi pe oamenii ei şi 
cari, fără umbră de respect pentru. adevăr, drapează pe gigantul trecutului în hainele pestriţe ale unei păpuşi ? Să vii să vezi cum 
asemenea inteligenţe laudă în faţă pe Ştefan şi fac aluzie, în dos, la contimporanii de care atârnă favorile publice? Pentru asta să 
fi venit cineva, că s-auză nesfinţindu-se religia trecutului prin platitudini moderne?
Cu toate ca discursurile aveau acrul unor improvizaţiuni nemistuite, nedemne de numele eroului, foile din Buda au luat 
în serios aiurările unui d. Grădişteanu bunăoară, au scris filipice
au neliniştit până şi pe calmii oficioşi din Viena, ba i-a dat chiar foii din Strada Doamnei ocazia ieftenă de-a declara cu emfază:
Vom fi învinşi, dar, căzând astăzi cu onoare, naţiunea română va reînvia mâni şi-n acest mod va re 'nvia în toată întregimea ei.
,,În acest mod va re 'nvia ” e locuţiune clasică. Se vede că există mai multe moduri pentru a muri şi a învia.
Alţii dintre oratori au numit Iaşii cetatea lui Ştefan cel Mare, deşi chiar copiii ştiu că Iaşii sunt scaunul lui Lăpuşneanu 
şi că Suceava era cuibul Domnului Moldovei. E ca şi când s-ar numi Bucureştii cetatea lui Radu Negru, deşi acesta la 
Câmpulung rezida .
În fine clasicul d. Grădişteanu spune că — într-o exploziune de dragoste — ,,bea în sănătatea femeilor române, căci atât 
valorează un popor cât valorează femeile sale”.
A esploda pentru atâta lucru dovedeşte un grad aproape necuviincios de combustibilitate . În orice caz în acest toast ar fi 
putut — d-sa îndeosebi — să lase cu totul afară numele unei Auguste persoane, care va fi puţin cam... uimită de onoarea ce i-o 
face d. Grădişteanu.
D-sa nu uită nici pe consiliarii tronului — pe bătrânii ţării cum îi numeşte — dintre cari unul, d. Ioan Brătianu, a dat o 
dovadă strălucită de respect faţă cu cele rămase din bătrâni, prefăcând mormântul lui Mircea cel Mare în puşcărie pentru a crea 
o sinecură unei rude a Simulescului. Apoi onorabilul mai vorbi şi de alţi oameni, de cari n-avea nici un drept de-a vorbi:
Sunt unii cari lipsesc de la această solemnitate — nu ştiu pentru ce şi nici voiesc să cercetez — români sunt şi ei; să nu-i uităm, 
Maiestate ... Ei te iubesc ca noi toţi (de ex. ca baronul de Hahn, Candiano, Orăşanu) căci ei văd în Maiestatea Ta nu pe regele 
României, ci pe regele românilor, cu concursul cărora Maiestatea Ta vei recăpăta pietrele preţioase ce mai lipsesc însă din coroana 
lui Ştefan cel Mare.
În adevăr lipseşte Basarabia din acea coroană !
Şi tu, Doamne Ştefane, stăteai mult şi rece asupra acestei adunări de precupeţi de hotare şi n-ai izbit cu ghioaga Ta 
răpuitoare de eroi în capetele acestor reptile , acestor agenţi provocatori ai străinătăţii.
O Doamne, Doamne, că mare mult ne-ai uitat !
Tu, scutul Creştinătăţii şi cetatea Crucii, ai ascultat pe un C. A. Rosetti care-şi bate joc de legea Ta strămoşească şi care 
ca mâni se va îngropa ca patrupedele , fără preot şi fără lumină.
Tu, care de patruzeci de ori, în patruzeci de bătălii te-ai aruncat în rândul întâi al oştirii, căutând martiriul pentru ţară, 
212
asculţi oameni pentru cari patria şi naţionalitatea sunt o marfă pe care-o precupeţesc ?
Tu, ale cărui raze ajung până la noi ca şi acelea ale unui soare ce de mult s-a stins, dar a cărui lumină călătoreşte încă 
mii de ani prin univers după stingerea lui; tu, care, însuţi nemuritor, ai crezut în nemurire şi, lumină din lumină, ai crezut în 
Dumnezeul luminii, s' asculţi pe aceşti oameni incapabili de adevăr şi de dreptate, pe aceşti traficanţi de credinţe şi de simţiri ?
În adevăr, ce fericire pentru toţi românii, ce onoare de-a fi cetăţeni într-o ţară în care d. Grădişteanu, strălucitor prin 
morală şi dezinteresare, ajunge om mare ! Ce fericire pentru toţi românii a vedea mâna regelui lor strângând pe-a onorabililor 
eroi din glorioasa noapte de 11 fevruarie ?
Ce fericire pentru toţi de-a se vedea cetăţenii unui stat în care fidelitatea fevruaristă se decorează, în care se pun semne 
de onoare pe piepturile celor ieşiţi cu succes din academia Văcăreştilor !
Ar fi pentru toţi românii o onoare, o fericire nespusă de-a trăi într-o ţară guvernată de semenii morali ai d-lui P. 
Grădişteanu.
Sunt naivi cari cred că a urmări o idee politică cu orice preţ e rău; că nu e indiferent principiul de viaţă în virtutea căruia 
un popor se constituie, că e mai trainic un popor incult, sărac, dar onest, decât unul, oricât de cult, dar nelegiuit şi lipsit de orice 
scrupule. Sunt de ex. oameni cari cred că e mai bine a renunţa la un plan decât de a-l urmări prin mijloace care - ar face ca un 
popor întreg să aibă aceeaşi concepţiune de onestitate şi jurământ care au preponderat în glorioasa noapte. Chiar Ştefan Vodă va 
fi avut ideea naivă, el care punea ideea mai presus de toate. Dar el nu ştia nimic — d. Grădişteanu e un înţelept şi un virtuos. 
După ce ţara noastră s-a moralizat atât de mult, în zilele lui Carol îngăduitorul, ar trebui să mai atragem şi pe alţi români în sfera 
noastră de profundă moralitate şi de profundă onestitate publică şi privată.
Poate că numai oameni răi or fi zicând că cei ce speculează patriotismul şi naţionalitatea la umbra mormintelor, cei ce, 
pentru a stoarce aplauze, compromit poziţiunea conaţionalilor din alte ţări, ar fi agenţi provocatori ai străinătăţii, plătiţi sau 
plătibili , de vreme ce asemenea oameni sunt venali !
Ei, dar românii sunt  păţiţi  şi nu vă vor asculta. Alte mâini, mai pure, alte inimi,  lămurite  în flacăra durerii şi a 
abnegaţiunii , vor ridica semnul tainei cei mărturisite înaintea unui popor
ce-şi aşteaptă mântuirea, nu mâni de negustor de vorbe şi de principii, nu mâni de speculanţi de sentimente.
Cât despre Austria, ştim că, cu tot zgomotul gazetelor sale, ea nu va da nici o importanţă aiurărilor unor oameni uşori şi 
ameţiţi. Viena ne cunoaşte mai bine decum ne cunoaştem noi înşine şi n-o induc în eroare asemenea declamaţiuni goale.
Numai unele rectificări ne permitem.
O foaie din Viena (,,Deutsche Zeitung”) numără pe d. Grădişteanu între familiile din Moldova. A păzit Dumnezeu 
Moldova de - asemenea virtuţi.
Zgomotele foilor ungureşti sună ca totdeuna a deşert, pentru că presa lor înclină a exagera toate. La Viena rezidă din 
contra o politică calmă şi de veacuri bine sfătuită , o dinastie străveche, care, în decursul lungii sale vieţi istorice, va fi trecut 
cândva şi prin apele demagogiei şi va şti, din Regestae dacă nu din practică, la câtă umilire ajunge o coroană şi un popor, care, 
ca noi, coboară în noroiul desfrâului şi al neadevărului .
[18 iunie 1883]
 
[,,«MONITORUL» DE IERI, DUMINECĂ...”]
 
,,Monitorul” de ieri, duminecă, publică următorul comunicat, privitor la toastul d-lui Grădişteanu:
 
Ziarele din ţară şi cele din străinătate se ocupă de oarecari cuvinte pronunţate cu ocaziunea festivităţilor ce au avut loc la Iaşi, la 
inaugurarea statuei lui Ştefan cel Mare. Cuvintele aceste,  în parte exagerat, în parte  neexact reproduse,  au fost pronunţate prin 
surprindere d'o persoană care n-avea nici un rol oficial la acea solemnitate. În tot cazul, guvernul, îndată ce şi-a dat seamă de 
caracterul ce-ar fi putut să li se atribuie, a oprit publicarea lor în ,,Monitorul oficial”. Ele ar fi trecut negreşit nebăgate în seamă dacă 
ziare ostile ţării nu le-ar fi esploatat.
Dacă fiecare cetăţean adevărat iubitor de ţară trebuie să regrete orice cuvinte  nesocotite  cari pot turbura bunele relaţiuni 
internaţionale, mai ales cu puterile vecine, fie aceste cuvinte zise chiar de-o singură persoană, guvernul nu poate decât a dezaproba în 
modul cel mai energic şi pe cale oficială, asemenea manifestări şi tendenţe, orideunde ar proveni ele, pe cari dealtmintrelea bunul 
simţ al naţiunii le-a judecat deja.
 
Cu această ocazie ne-aducem aminte de-un curios incident. Pe la 1867 apărea în Bucureşti o foaie umoristică, 
,,Scrânciobul”, redijată de spiritualul d. Grădişteanu. Pe-atunci, d. Brătianu încuraja încă insurecţiunile din Bulgaria şi, ca şi 
acum, partidul roşu se lăuda cu aşa ceva ca luarea Transilvaniei. D. Grădişteanu nu era încă roşu; s-a făcut mai pe urmă, mai 
ales de când a început a-i trebui foarte mulţi bani. Spiritualul domn a publicat atunci în „Scrânciobul” o caricatură în care întreg 
partidul său actual era reprezentat desculţ, cu părul ieşit prin căciulă, în frunte cu Papiu mergând să ia Transilvania.
Ideea uniunii politice poate fi periculoasă pentru poporul întreg, poate fi inoportună, nepractică, superfluă chiar, ea 
poate fi politiceşte indiferentă. Dar atât de grozav de ridicolă precum o găsea d. Grădişteanu nu este şi n-a fost niciodată. Din 
contra, sincer şi dezinteresat mărturisită, este o idee respectabilă. Furia cu care a ridiculizat-o d-sa atunci a indignat atât de mult 
pe ardelenii aflători în Bucureşti încât au, dus acel număr al ,,Scrânciobului ” cu procesiune în faţa Academiei şi l-au ars pe rug 
în prezenţa publicului. Liber igni , auctor patibulo dignus .
Oare acelaş  d. Grădişteanu care şi-a bătut joc de ideea unităţii la 1867 este azi sincer ? E alt caracter şi altă inteligenţă 
în acest domn decum era acum cincisprezece ani ? E d-sa azi capabil a avea alt cult pentru o idee decum [î]l avea atunci ? 
Credem că nu.
Cunoscând o dată maniera de-a fi a d-lui Grădişteanu şi ştiind că d-sa, în acelaş chip în care şi-a bătut joc de-o idee, e în 
stare s-o preconizeze , însă desigur nu gratis, ci în schimb c-o plată oarecare pentru limba sa de advocat, ne 'ntrebăm cine să-l fi 
pus să rostească memorabilele sale declamaţiuni din Iaşi ?
Evident guvernul; acelaş d. Brătianu care la 1867 înarma insurecţiunea bulgară şi aiura de luarea Ardealului ca şi când 
ar fi fost vorba de-a se lua un dejun la Florica.
Aşadar: pus de guvern a vorbit dezinteresatul d. Grădişteanu.
De-aci urmează că comunicatul pe care  l-am  publicat mai sus nu este pus de bunăvoie unde stă, ci în urma unei 
impuneri din afară, a unei presiuni formale din partea legaţiunii imperiale şi regale.
213
D. Brătianu a făcut pururea paradă de vorbe, ca şi cu vestitul mesaj, iar în urma unei asemenea parade vin scuzele 
umilite ale blondului d. Stătescu, cari restabilesc, prin adâncă şi
servilă umilinţa, echilibrul  deranjat  prin cuvinte îndrăzneţe. Astfel,  obraznici  în cuvinte, Iaşi în acte, d-lor espun ţara la 
umiliaţiuni .
Cu unica ţintă de-a câştiga popularitate şi de-a ajunge la putere au esploatat în mod cinic ideile,  nemature  sau 
neoportune , cari sunt în stare a încălzi inima poporului nostru, iar ajunşi odată la guvern le renegă.
Toată lumea înţelege ca un guvern să fie silit şi să se simtă obligat de a fi prudent; dar ceea ce nu pricepe nimenea e 
acea fanfaronadă ticăloasă, urmată de scuze şi de umiliaţiuni cari nu se răsfrâng numai asupra dumnealor, cari nu au ce pierde, 
ci cad asupra naţiunii întregi.
De aceea nu este exact ceea ce afirmă comunicatul, că toastul din Iaşi a fost rostit prin surprindere de cătră o persoană 
care n-avea nici un ,,rol oficial la acea solemnitate”. D. Grădişteanu e, atât prin prezentul cât şi prin trecutul d-sale, espresiunea 
cea mai pură a regimului actual, a fost patru ani de-a rândul oratorul şi leaderul guvernului Brătianu în Senat şi e azi deputat în 
Cameră, unde în cestiunea revizuirii va juca fără îndoială acelaş rol de apărător al guvernului ca şi-n Senat.
Conform ceremonialului stabilit de d. mareşal al Curţii M. Sa este atât de scrupulos în această privinţă încât nici măcar 
pe nişte bieţi moşnegi înălbiţi în grijile ţării şi ale neamului românesc, cum sunt Lascar Catargiu, Florescu şi Kogălniceanu, nu 
vrea să-i primească fără observarea ad literam al acelui reglement ceremonios , conform, zicem, acelui ceremonial strict de la 
care nu există abatere posibilă pentru nimenea, oricine ar fi acela, onorabilul d. Grădişteanu a fost însărcinat să poarte un 
toast în sănătatea Maiestăţii Sale, Reginei, lucru care n-a putut fi încredinţat, după toate regulile etichetei ş' ale bunei cuviinţe , 
decât personajului celui mai important şi celui mai respectabil din acea respectabilă adunătură care are onoarea a înconjura pe 
M. Sa Regele. Mai mult încă. În faţa tuturor, M. Sa Regele a binevoit a strânge mâna acelui onorabil ... orator.
Astfel, când guvernul este inter pocula şi e vorba să s-arunce praf în ochii lumii, lasă cu bucurie s' alunece  vorbe 
nesocotite şi provocări ridicule; dar când s-a risipit şi fumul gloriei şi fumul vinului, când guvernul se regăseşte faţă-n faţă cu 
varga ridicată a legaţiunii imperiale, atunci, se 'nţelege , prin comunicate umilisime şi impuse, caută a retracta pe cât poate, c-un 
aer servil şi nedumerit , declamaţiunile cari i-a scăpat la chef de şampanie.
Un adevăr am voi să-i rămâie cititorului din toate acestea: că. d. Grădişteanu a vorbit ca reprezentant al guvernului; că 
comunicatul care l-a dezminţit e datorit presiunii Austriei.
[21 iunie 1883]
 
[„MÂINE VOM PUBLICA...”]
 
Mâine vom publica articolul din ,,Neue freie Presse” privitor la toastul ridicat de d. Petre Grădişteanu. Ne rezervăm a 
mai vorbi asupra acestui incident caracteristic; deocamdată observăm numai că, prin  retractările  şi scuzele sub forma de 
comunicate făcute de guvern prin „Monitorul” de ieri, cestiunea pare terminată pe calea diplomatică între guvern şi Imperiul 
austriac, însă nu o credem terminată între guvern şi ţară. Guvernul va avea să dea seamă opiniunii publice, întâi: pentru 
declamaţiunile nesocotite ale  oficialului  d. Petre Grădişteanu, declamaţiuni cari nu sunt câtuşi de puţin ale unei persoane 
private, cum zice mincinos comunicatul. D. Petre Grădişteanu a avut situaţiunea de leader al majorităţii în fostul Senat, astăzi 
este deputat în Constituantă şi unul din purtătorii steagului moralităţii  rosetteşti  în cestiunea revizuirii. El este  Benjaminul 
preşedintelui Consiliului, va să zică nu este o persoană privată şi fără nici un rol oficial la acea solemnitate şi, oricât de 
binevoitor  ar  fi  d.  Grădişteanu  pentru  guvernul  de  astăzi,  nu  credem  să  sufere  în  tăcere  dispreţuitoarele  cuvinte  ale 
„Monitorului”. A doua minciună a  comunicatului  , cumcă cuvintele d-lui Grădişteanu n-au fost nici esagerate nici  neesact 
reproduse, ca martori avem sutele de persoane cari le-au auzit, ca probă scrisă ,,Monitorul” însuşi, care, vorbind despre toastul 
d-lui Grădişteanu, vorbeşte de cuvinte bine - simţite , cu aplauze frenetice . În sfârşit, avem chiar mărturia personajului în cestie 
şi scrisoarea care a trimis-o ,,României libere”. Dar cea ce dă o neasemănată importanţă acestui discurs de sfârşit de masă este 
prezenţa Regelui la banchet. Orcine ştie că, atunci când se întâmplă ca un suveran sau un preşedinte de republică să asiste la o 
solemnitate de felul acesta, toate discursurile şi cele mai neînsemnate toasturi cari au să fie ridicate sunt comunicate guvernului, 
numărul şi textul lor
este hotărât dinainte şi nimănui nu-i este permis nici a improviza o cuvântare care n-ar fi fost autorizată dinainte, nici a schimba 
ceva în textul discursului său. în Franţa, care este o republică, aşa se petrec lucrurile. D. Grevy n-a consimţit să asiste la 
banchetul de inaugurare al noului Hotel de Ville decât după ce a fost complecta înţelegerea între guvern şi municipalitatea 
Parisului asupra coprinderii discursurilor ce trebuia rostite şi nu era vorba atunci decât de chestiuni curat interioare. La noi, o 
ţară mică, înconjurată de puternici şi uneori indispuşi vecini, un Petre Grădişteanu îşi permite a atinge şi compromite cele mai 
delicate cestiuni ale politicei esterioare şi a le rezolva în faţa guvernului şi a regelui ex abrupto şi cu vreo zece pahare de 
şampanie în creieri. Şi aceia cari înconjoară pe Regele, atât de severi asupra etichetei în alte împrejurări, în cari ar fi rezultat 
mult bine şi puţin rău a i se da o uşoară atingere, permite în faţa lui să se calce toate regulele, nu numai ale etichetei monarhice, 
dar chiar ale celei mai simple bune - cuviinţe ; şi toată tagma oficială adunată în această sărbătoare găseşte firesc şi cuviincios 
ca să luăm Basarabia, Banatul, Bucovina, Transilvania la sfârşitul mesii , cu armata de sticle goale şi de pahare sparte. Ca d. 
Grădişteanu să fi fost special însărcinat de mareşalul Curţii şi de minister să închine în sănătatea femeilor române şi celei mai 
nobile din ele, a augustei şi  respectatei  soţii a Regelui, asta e o cestie de etichetă interioară pe cari  familiarii  palatului o 
combină, o hotărăsc după cum cred mai bine. Dar nu tot aşa merge când acelaşi d. Grădişteanu, din ce în ce mai aprins, sare şi 
peste hotarele ţării şi peste marginile celei mai vulgare prudenţe ; căci aceste hotare sunt păzite în timp de răzbel de armate şi de 
întăriri  serioase  şi,  în  timp  de  pace,  de  bunele  cuviinţe  diplomatice.  Care  este  rezultatul  unor  asemenea  destrămări 
guvernamentale ? Rezultatul cel întâi şi cel mai trist este de a profana şi pângări un ideal frumos, o idee patriotică şi măreaţă, 
care desigur pentru moment e respinsă de toţi oamenii politici şi chiar de patrioţii înţelepţi, dar care are dreptul să doarmă 
tainică şi liniştită în cugetul câtorva nobili visători. A o lua cu brutalitate din casta ei locuinţă şi a o da pe mâna oficialilor este 
tot atâta ca şi cum ai târî o vergină în saturnalele curtizanilor. Altă consecinţă este: de a reprezinta poporul român ca un popor 
revoluţionar, neliniştit, care se uită necontenit peste hotarele vecinilor săi şi nu aspiră decât la răsturnări şi la anexiuni , pe când 
214
în adevăr acel popor pacinic n-are alte aspiraţiuni în afară decât a păstra ce are şi înăuntru de a fi ceva mai puţin jefuit de banda 
guvernamentală.
Acei dar cari în fapt dau Basarabia, dau Dunărea, dar în cuvinte anexează toată românimea de la Nistru până la Tisa 
comit o îndoită crimă, întâi: de a înstrăina ce avem; al doilea: de a scuza până la un oarecare punct pe vecinii noştri de 
cotropirile lor, fiindcă le dau pretext prin fanfaronadele lor mişeleşti, la cari ei cei dintâi nu cred, le dau pretext de a încălca 
drepturile noastre pentru a-şi apăra propriele lor hotare. Acest pretext este bun şi diplomaţia străină ştie minunat să se serve cu 
dânsul, deşi ea cunoaşte mai bine cât de puţin are a se teme de România lui Ion Brătianu şi a lui Petre Grădişteanu. Laşitate în 
acte, obrăznicie în cuvinte: iată deviza guvernului actual, pe care viitorimea i-o va lipi pe frunte.
[22 iunie 1883]
 
[„O PROBĂ PENTRU CELE AFIRMATE...”]
 
O probă pentru cele afirmate în numărul nostru de alaltăieri cu privire la toastul d-lui Grădişteanu şi totodată o 
verificare a aserţiunii că guvernul austriac ia cam peste picior elucubraţiunile acestui buchet  de virtuţi în descompunere ne 
dă ,,Neue freie Presse” prin articolul pe care-l publicăm imediat la vale.
Constatăm că foaia vieneză, cu sânge rece, discută declamaţiunile acestui domn cunoscut în România prin nestatornicia 
sa politică şi prin venalitatea sa advocăţească.
Dar iată articolul în întregul lui:
În capitala României s-a răspândit faima că reprezentantul Austriei va cere explicaţiuni guvernului român asupra 
unui discurs ţinut de d. Grădişteanu la Iaşi cu ocazia dezvălirii statuei lui Şfefan cel Mare, Reprezentantul Austriei nu 
,s-a achitat încă de misiunea sa numai pentru că ministrul de esterne lipseşte pentru moment din Bucureşti, dar 
întrebarea relativă i se va pune d-lui Sturza numaidecât îndată ce se va fi întors la post.
Cititorii noştri ştiu de ce soi a fost discursul care a izbucnit din d. Grădişteanu. S-au afirmat lucruri pe cari nu ne 
obicinuisem a le auzi decât de la membrii Irredentei din Italia, iar impresiunea penibilă pe care-a trebuit s-o producă 
'n Austria se adaoge încă prin faptul că în prezenţa regelui s-a ţinut discursul, ba chiar lui i s-a adresat. D. Petre  
Grădişteanu, care a vorbit cel din urmă la banchet - în favorul căruia însă ora înaintată se poate invoca ca 
circumstanţă atenuantă — a
215
ridicat un toast în sănătatea provinciilor surori Bucovina, Banatul şi Transilvania, cari ar fi lipsind încă, din nefericire, 
Coroanei României, dar cari poate nu-i vor lipsi totdauna. Apoi, adresându-se către rege, zise: ,,Frumoasă este 
coroana voastră, Sire, dar mai lipsesc încă câteva mărgăritare din ea; fie ca ele să înmulţească într-o zi podoaba 
Coroanei Voastre!” „L'Independance roumaine”, după care cităm şi noi, adaoge că regele Carol ar fi ciocnit cu d. 
Grădişteanu şi i-ar fi strâns mâna zâmbind.
Cumcă o asemenea întâmplare nu poate luneca fără urmă pe lângă guvernul austriac înţelege oricine. Asemenea 
acte de sinceritate prea izbesc în buna cuviinţă internaţională pentru ca să le laşi să treacă fără reprimandă şi găsim 
cu cale şi în regulă ca reprezentantul nostru din Bucureşti să primească avizul de-a se informa mai de-aproape de la d. 
Sturza asupra acestui discurs de banchet. Nu ne îndoim o clipă că ministrul de esterne se va sili a face declaraţii cari  
să satisfacă. El o datoreşte nu numai demnităţii Austriei, ci şi interesului bine înţeles al ţării sale, care e avizată a trăi 
în pace fi prietenie cu Austria şi care desigur n-are nici un motiv de-a vedea sporindu-se prin provocaţiuni nesocotite 
216
ale unor patrioţi prea aprigi acea  rea voinţă  pe care România a produs-o deja prin atitudinea ei în cestiunea 
dunăreană.
D. Grădişteanu nu va provoca nici un război între Austria şi România; ministrul de esterne se va lepăda de dânsul 
fără îndoială. Dar ideea pe care-a rostit-o cu atâta nesocotinţă, la un loc atât de nepotrivit, nu bate câmpii numai în 
capul d-sale, ci în multe altele şi, atunci când vinul i-a dezlegat limba, a dat numai espresiune unei idei care ne revine 
în toate visurile megaloromâne . Dar e foarte periculoasă această frumoasă idee; nu atât pentru Austria, care va şti 
desigur să-şi mănţie posesiunile în contra României, ci pentru compatrioţii d-lui Grădişteanu mai cu seamă. Vaza 
Austriei nu sufere tocmai mult daca un senator român mănâncă la desert câteva provincii, dar bunele relaţiuni între 
monarhia noastră şi România se pot zgudui daca s-ar repeta prea des asemenea aluziuni flămânde la proprietatea 
noastră.
Ne-ar părea foarte rău de una ca aceasta, căci, cu toată disensiunea care desparte pentru moment Austria de 
România, cu toată îndărătnicia ce se opune la Bucureşti în contra deciziunilor Conferenţei de la Londra, credem că e o 
necesitate politică ca între Viena şi Bucureşti să existe relaţiuni bune.
România e singurul stat al Peninsulei Balcanice care nu e slav; singurul care nu-şi întemeiază toată speranţa, tot 
viitorul, toată existenţa pe sprijinul Rusiei. După cel din urmă război Bucureştii s-au putut convinge cât plăteşte  
amiciţia rusească, cum diplomaţia rusească răsplăteşte ajutorul dat la vreme de nevoie.
Sârbi, muntenegreni şi bulgari privesc cu speranţă şi încredere la Petersburg; spiritul lor naţional arată, ca acul 
magnetic, pururea spre miazănoapte.
Ei s-ar confunda bucuroşi în imperiul universal pe care-l predică apostolii panslavismului; ar privi fără durere 
cum naţionalitatea lor proprie dispare în cea rusească.
România însă, remarcabil  avanpost  latin în Orient, are voinţa tare şi îndreptăţită de-a duce o viaţă proprie 
naţională; numai cu îngrozire se gândeşte la eventualitatea de-a fi înghiţită de Rusia.
Alianţa cu Rusia n-a fost considerată la Bucureşti din alt punct de vedere decât ca mijloc necesar pentru a ajunge 
la scopul eliberării şi autonomiei naţionale.
De când le-a câştigat pe acestea, România se sileşte cu îngrijire a le şi păstra.
Ea veghează cu zel ca nimeni să nu i se prea apropie şi toată posomorârea în cestiunea dunăreană se reduce poate 
la faptul că ea nu vrea să sufere nici măcar aparenţele unei ştirbiri a suveranităţii sale.
Un stat tânăr cu asemenea sentimente e avizat a sta bine cu un vecin puternic care n-are nici cea mai depărtată 
intenţiune de-a-i ştirbi independenţa, în orişice privire ar fi. Convingerea aceasta o au chiar bucureştenii . Oricât de 
mare - ar fi neîncrederea pe care ocuparea Bosniei şi Herţegovinei a produs-o între popoarele slave ale Peninsulei 
Balcanice, nici cei mai aprigi adversari ai noştri din România n-au afirmat că am fi având de gând a anexa părţi ale 
Regatului sau c-am fi aspirând măcar a exercita o influenţă, asupra politicei lui precum a exercitat-o într-adevăr Rusia 
de la anul 1855 până la 1879.
Din contra; Austria e acea putere care poate oferi un sprijin României când patronatul Rusiei prea s-ar face simţit 
la Bucureşti.
Daca România va fi silită într-o zi să se refugieze în braţele Austriei nu va avea teamă de a fi sugrumată în ele, 
precum i s-ar putea întâmpla în cele ruseşti.
Dar nici Austria nu are motive mai mici de-a cultiva relaţiuni bune cu România. Celelalte state balcanice nu vor fi 
nicicând amice sincere ale monarhiei noastre. Pe noi nu ne înşeală nici măcar amabilitatea din Belgrad şi ştim unde ar 
înclina Serbia dac' ar trebui s-aleagă ca din senin între Austria şi Rusia.
Oricât de slavofilă ar fi deocamdată politica noastră internă, ea nu va câştiga nici o inimă în Peninsula Balcanică 
şi, daca e vorba să căutăm a câştiga amici pe acolo, desigur nu ne vom îndrepta privirile nici la Cettinie nici la 
Belgrad, ci numai la Bucureşti.
Austria şi România au marele interes comun de-a mănţine pana pe care istoria şi etnografia a înţepenit-o între 
Rusia şi slavii de sud; pentru Austria conservarea României e aproape tot atât de importantă ca şi pentru România 
însăşi.
Aşa ceva nu se schimbă întru nimic prin discursuri superflue a d-alde d. Grădişteanu şi acei oameni din România 
cari gândesc ca d-sa ar fi mult mai folositori patriei lor dacă s-ar convinge de vechiul proverb german: ,,Tăcerea e de 
aur”.
Cât despre conversaţiunea pe care reprezentantul nostru o va avea în curând cu d. Sturza, am dori ca ea să fie  
insuflată de spiritul conciliaţiunii .
Din cauza unui toast spus în stare cheflie Austria se va certa tot atât de puţin cu România precum nu se turbură 
relaţiunile noastre cordiale cu Italia pentru că o seamă de sanguinici nesocotiţi răguşesc strigând după Tretin şi după 
Triest.
 
Am reprodus în întregul său articolul din ,,Neue freie Presse”. Tonul său liniştit, frazele sale binevoitoare la adresa 
guvernului României, care fac contrast cu atitudinea întregei prese de peste Carpaţi, nu ne lasă nici o îndoială asupra originei lui 
oficioase. ,,Neue freie Presse” este un  împăciuitor  . El vrea să înlesnească guvernului românesc calea esplicaţiunilor şi a 
scuzelor. După războinicul P. Grădişteanu, care a fost însărcinat să mângâie sentimentul unui şovinism factice şi să încălzească 
niţel primirea foarte rece la care cu drept cuvânt regele şi guvernul său se aşteptau la Iaşi, iată pe blândul şi încovoiatul d-l 
Sturza care trimite înainte pe ,,Neue freie Presse” ca să-i ceară audienţă de la ministrul de la Ball Platz .
Nu luaţi în seamă pe acest nesocotit, zice d-l Sturza prin organul său ,,Neue freie Presse” noi suntem buni amici ai 
Austriei, buni vecini. Vedeţi, n-avem decât un singur inamic, un singur adversar comun: pe Rusia. Iertaţi-ne , iertaţi-ne ! Iartă-i 
, zice ,,Neue freie Presse”, şi de astă dată. Mă port eu garant pentru dânşii. Nu vor mai face. Se vor purta bine d' aci înainte.
Această rusofobie cu timp şi fără timp este semnul caracteristic al articolelor inspirate de Ministerul nostru al Afacerilor 
Străine. D-l Sturza pare iscălit în acest articol ca şi când l-ar fi redactat în persoană. Noi vom zice d-lui Sturza: înţelegem până 
la un punct oarecare necesitatea de a împăca susceptibilităţi diplomatice pe cari singuri le-aţi provocat prin imprudenţa voastră. 
217
Aţi vrut în faţa lui Ştefan cel Mare să ridicaţi piticia voastră până la înălţimea marelui Domn şi, neputând a-i aduce prinos mari 
şi nobile fapte, i-aţi adus declamaţiuni seci şi provocări după masă, fără să vă gândiţi că după beţie vine deşteptare şi că beţia 
cuvintelor e mai periculoasă decât a vinului. A doua zi v-aţi trezit cu doftorul la căpătâi şi cu d-l reprezentant al Austriei în 
salonul Ministerului Afacerilor Străine. Mergi dară d-le Dimitrie Sturza, mergi după obicei, îngenunche-te într-un comunicat 
umil, cere iertăciune, arde la Bucureşti ceea ce ai adorat la Iaşi !
Astfel nu făcea Domnul Ştefan când sărea din Suceava şi da piept la patru hotare. Dânsul nu vorbea multe, mai cu 
seamă după masă, dar nici hanul tătarilor, nici califul musulmanilor, nici regele Poloniei, nici regele Ungariei nu l-au văzut 
cerând iertare decât de la Dumnezeu. Dar aste timpuri sunt trecute !. . .
Să caute d-l Dimitrie Sturza să împace pe acei pe cari cu nesocotinţă i-a atins. Însă îi dăm o povaţă amicală: închinându-
se Austriei şi cerând iertare cum i se cuvine, să se ferească să atingă pe ceilalţi vecini ai noştri, tot atât de dârji şi de puternici; să 
nu mai inspire multe articole în felul celui din ,,Neue freie Presse” căci de ! Cine ştie ! Să nu fie silit mâine să facă scuze şi 
Rusiei...
[23 iunie 1883]
 
[„COMPARAT CU TONUL LINIŞTIT...”]
 
Comparat cu tonul liniştit şi plin de demnitate pe care organe oficioase şi  neoficioase  din Viena  l-au  avut fată cu 
extravaganţele din Iaşi ale d-lui Grădişteanu tonul articolului de mai la vale din ,,Pester Lloyd” este impertinent, iar ideile sunt 
tixite de cele mai sfruntate neadevăruri istorice şi politice.
Pe acest ton sunt din nefericire ţinute toate apreciaţiunile câte ne vin din partea maghiarilor sau mai bine a gazetarilor 
pseudomaghiari de origine semitică.
Pentru a aprecia după adevărata lui valoare psicologică articolul din ,,Pester Lloyd” am trebui să fim semitologi . Dar 
valoarea lui istorică şi politică ne rezervăm plăcerea de-a o discuta punct cu punct, căci, daca nu putem descoperi originea 
etnopsicologică  a impertinenţei parveniţilor ovrei, cunoaştem însă bine istoria română, maghiară şi polonă şi ne rămăşim a 
nimici punct cu punct toate neadevărurile politico - istorice afirmate de ,,Pester Lloyd”.
Deocamdată iată articolul foii oficioase din Pesta:
 
Toastul pe care senatorul Grădişteanu l-a ţinut la banchetul festiv din Iaşi merită o atenţiune oarecare nu numai prin cuprins, ci şi 
prin corelaţiunea împrejurărilor în cari s-a rostit, daca nu de altceva măcar pentru a arăta printr-un exemplu eclatant şi în lumina 
adevărului cam ce fel de relaţiuni de ,,bună vecinătate” sunt cele dintre monarhia noastră şi statul român.
Ni se zice ca o scuză în adevăr că nu prea trebuie să ţinem seamă tocmai de cel din urmă dintre toastele unui banchet, de vreme 
ce dispoziţiunea cheflie a celor de faţă trebuie să fi ajuns la culme.
Dar ne mai aducem aminte şi de zicătoarea, asemenea adevărată, in vino veritas 1  (în vin adevărul) şi observăm anume că graiul 
cel neîngrădit al senatorului şovinist n-a făcut alt decât a spune-n gura mare ceea ce mişca inima celor de faţă.
Între cei de faţă se afla însă şi regele Carol al României. Prezenţa lui devine, în faţa acestui toast, de-o semnificaţiune 
caracteristică prin împrejurarea că dânsul a ciocnit graţiozamente cu oratorul, i-a strâns zâmbind mâna şi abia după aceea a părăsit 
sala.
Discursul senatorului constituie însă o provocare directă la adresa Austro-Ungariei.
D. Grădişteanu a îndrăznit a ridica un toast.
„Pentru provinciile surori ale regatului nostru (român) şi anume pentru Bucovina, Transilvania şi Banat,  cari, din nenorocire, 
lipsesc încă dintre odoarele Coroanei noastre (române), dar care nu vor lipsi poate pentru totdauna”.
Apoi se adresează direct către Rege şi zice:
,,Frumoasă e Coroana Voastră, Sire, dar [î]i lipsesc încă unele mărgăritare. Fie ca într-o zi ele să mărească podoaba ei.”
După această tiradă neruşinată, Regele în adevăr s-a retras, dar se 'nţelege că, în împrejurările amintite mai sus. proprii a ne pune 
pe gânduri.
Cine crede că senatorul Grădişteanu n-a esprimat decât părerea sa individuală şi se mângâie cu speranţa ce-o au mai mulţi 
oficioşi din Viena că relaţiunile asupra banchetului sunt inexacte sau că avem a face numai ,,c-o colosală lipsă de
tact a oratorului”, iar nu c-o duşmănoasă demonstraţiune politică contra împărăţiei vecine; cine are această naivă  
credulitate cu acela în adevăr nu vom discuta.
,,Credinţa omului e împărăţia sa cerească”, zice proverbul german.
Noi din Ungaria însă avem motive de-a ne păzi bine.
 
1. ,,Pester Lloyd” atribuie un înţeles cu totul greşit locuţiunii in vino veritas. Ea a luat naştere în Polonia sub influenţa 
latinităţii medie şi nu înseamnă de loc că ,,la vin spune omul adevărul”.
Din contra, nu există stare mai amăgitoare în privirea caracterului decât cea de beţie. Cel sincer devine mincinos, cel 
fricos se laudă cu curajul, cel vesel devine plângător, cel tăcut vorbăreţ.
Deci: in vino non est veritas.
Proverbul are cu tot alt înţeles. La germani, la slavi, la românii din suta a şaptesprezecea asemenea existau între amici 
dueluri de beţie, lupte frăţeşti de încercare în băutură din cari să se vază care pe care-l va culca mai întâi la pământ.
Deci in vino veritas însemnează ,,nu-ţi amăgi pe amic la băutură; pe când el bea în realitate tu nu turna vinul pe mânecă, 
pe gulerul cămăşii sau pe după spate, pentru ca el să bea mai mult decât tine şi să-l biruieşti prin înşelăciune. — Adevăr la 
vin !” Cantemir (Descriptio Moldavie) descrie un duel de acest soi, petrecut la Focşani între un moldovean şi un muntean, zice 
el. O probă că în asemenea ocazii omul îşi schimbă firea e d. Grădişteanu însuşi. Senatorul acesta e acelaşi Grădişteanu care, la 
1867, îşi bătea joc prin coloanele şi caricaturile ,,Scrânciobului” tocmai de ideea pe care la chef a preconizat-o . (Nota red . T.)
 
Ridicarea monumentului pentru Ştefan Vodă cel Mare al Moldovei n-a fost nimic decât o demonstraţiune şovinistă.
Istoria e în perplexitate daca e vorba să se dovedească în ce consistă mărimea acestui vasal al coroanei Ungariei  
218
(?!).
Infidelitate, nestatornicie, pradă, esploatare crudă a unor ocaziuni întâmplătoare sunt departe de-a da cuiva dreptul 
la un epitet glorificator .
Dar în această, privire cei din Bucureşti şi laşi pot face ce poftesc.
Mai puţin cuviincios e însă când în institutele de învăţământ ale României se predau neadevăruri istorice patente 
(?). Astfel citim în mult întrebuinţatul manual al lui Treb . Laurian asupra Istoriei românilor (ediţiunea a patra p. 310 et 
sq.) că Ştefan Vodă a nimicit oastea craiului unguresc Mateius (Corvinus ) la Baia în Moldova şi l-ar fi pus pe fugă pe 
rege (25 noiemvrie 1467), deşi tocmai contrariul e adevărat (?) şi, deşi Ştefan Vodă a fost acela care a cerut printr-o 
solie iertare regelui şi a jurat credinţă suveranităţii coroanei Ungariei (?),  regele Matei a mănţinut nestrămutată 
această suveranitate, asemenea predecesorilor săi, şi e caracteristic pentru istoriografia şovinistă şi tendenţioasă din 
România că acest raport juridic de vasalitate a amândoror Principatelor dunărene cătră Coroana Ungariei se reface cu 
bună ştiinţă (?!).
În  lumina unei  asemenea  desfigurante  istoriografii Ştefan  Vodă  din  Moldova şi  Mihai Viteazul din Ţara 
Românească au fost ridicaţi prin panglicării la rolul de reprezentanţi ai unei politici independente şi naţionale române 
şi politica aceasta se pune înaintea tinerimei ca ţintă vrednică de dorit a tuturor aspiraţiunilor.
Din nenorocire scrutarea şi istoriografia maghiară a neglijat până acuma a da atenţiune deplină raporturilor de 
stat şi relaţiunilor Coroanei Ungariei către foastele ei ţări vasale (Bosnia, Serbia, Bulgaria, Ţara Românească şi 
Moldova).
Secţiunea istorică a Academiei Maghiare de Ştiinţă precum şi Societatea Istoriografică ar afla multe probleme 
interesante, politiceşte chiar însemnate, a căror soluţiune abia s-a 'ncercat pân' acum în mică parte.
 
Dar să ne întoarcem la faimosul toast al d-lui Grădişteanu. Am zis mai sus că nu vedem în el emanaţiunea unei 
„colosale lipse de tact”, nu vederile individuale ale unui politician cu mintea pe dos sau palavrele unei inspiraţiuni de 
şampanie.
Noi vedem în acest toast şi-n purtarea Regelui confirmarea unui program politic care de mult nu mai este un secret  
pentru noi. Acest program se predică pe faţă în şcoli, se predică în întruniri şi în Camera Deputaţilor, se proclamă zi 
cu zi în gazetele de orice nuanţă, începând de la cele mai radicale şi sfârşind cu cele mai strict conservatoare şi strict 
oficioase.
În iulie 1881 scria ..Republica Ploieştilor”:
„Visul de aur al românilor este de-a întemeia un puternic stat român care s-ajungă de la Nistru pân-la Tissa, de şa 
marginile Galiţiei până la Dunăre, şi care să cuprinză Basarabia, Bucovina, Transilvania, Moldova, Ţara Românească 
li Banatul Temişorii... Aceasta e coroana pe care voim a o pune pe capul regilor sau a conducătorilor noştri”.
 
(Ne mirăm de enorma îndrăzneală a d-nilor de la ,,Pester Lloyd” de-a cita anume o foaie care n-a existat niciodată în 
România, şi foaia şi citaţia par a fi invenţiuni gratuite. Nota red .T.)
 
Oare acest program nu este identic cu cel proclamat de d. Grădişteanu în faţa Regelui ?
Se 'nţelege ; c-o deosebire caracteristică: Basarabia, această a patra dintre mărgăritarele ce lipsesc Coroanei 
române, senatorul anexioman n-a pomenit-o deloc.
În Iaşi substratul politic e rusofil  (?),  aci domneşte evangelia despre protecţiunea puternică a ţarului drept - 
credincios căruia România trebuie să i se arunce în braţe din momentul în care s-ar isca un război între Rusia şi 
Austro-Ungaria.
Astfel ne vestiră foile române mai deunăzi şi-n acest chip s-au motivat necesitatea fortificaţiunii României în contra 
Austro-Ungariei (?) şi sporirea artileriei române. E vorba ca Regatul României să devie un aliat căutat şi, fiindcă 
domnii de lângă Dâmboviţa n-au pierdut încă cu totul spiritul de afaceri al Fanarului, îşi zic în socoteala lor că cele 
trei mărgăritare ce mai lipsesc şi pe cari le posedă Austro-Ungaria au o valoare mai mare şi sunt mai apetisante decât 
mărgăritarul basarabian pe care, în cazul unei fidele alianţe [î]l aşteaptă ca prezent de !a mărinimia rusească.
Asemenea fantazii i se par copilăroase apusanului dar în Orient altfel stau lucrurile. Aci fantazia şi apetiturile au 
cârma 'n mână. Pasiunea dominează, raţiune şi dreptate sunt vorbe fără de 'nţeles . Cine măsură Orientul cu măsura 
europeană se 'nşală . Acest fapt constatat prin esperienţă trebuie relevat îndeosebi şi cu privire la România.
Atât la noi cât şi în Viena suntem în prada unei grave erori în privirea României; roadele s-arată pe zi ce merge.
Pentru numeroasele servicii pe cari monarhia noastră le-a adus în multe rânduri vecinei Românii n-am cules în  
schimb decât batjocură, dispreţ şi ameninţare directă.
Această purtare a României faţă cu noi nu s-a ameliorat de când noua coroană romană împodobeşte creştetul unui 
Hohenzollern.
Europa a rămas pân' acum străină de politica noului regat şi va rămânea şi de acum înainte cu toată pretenţioasa 
latinitate a românilor (?)
Zi cu zi ni se vestesc şicane nouă la cari sunt  expuşi  în România cetăţenii noştri, negoţul şi comunicaţiunea 
noastră, produsele industriei noastre.
Oare starea aceasta de lucruri să se declare în pemanenţă ?
Cu cât mai mare e îngăduirea ce-o exercităm faţă cu neastâmpăraţii oameni de lângă Dâmboviţa cu atât li se 
umflă creasta, cu atât mai neruşinate sunt pretenţiunile şi cererile lor.
Iar ceea ce se vorbeşte sau se scrie în Bucureşti, în laşi, oriunde în România în contra Ungariei şi a Austriei află  
cale în Transilvania şi în Ungaria de sud - est şi e întâmpinat cu aprobare din partea multora, cu simpatie deplină.
Să nu ne înşelăm prin corespondenţe oficioase de domolire şi să ne lămurim o dată faptul că în România se face o 
politică care e duşmănoasă monarhiei noastre. ( ?)
Consecuenţele unui asemenea fapt urmează de sine.
219
[24 iunie 1883]
 
AUSTRIA ŞI GUVERNUL NOSTRU
 
„Neue freie Presse” de la 22 iunie vine şi confirmă ştirea că guvernul austro-ungar nu s-a mulţumit cu comunicatul din 
„Monitorul oficial” român privitor la rodomontadele roşii din Iaşi. Numita foaie scrie, între altele:
 
Întâmplările de la banchetul din laşi preocupă necontenit lumea diplomatică. Cabinetul vienez a declarat oficial că 
nu se poate mulţumi cu comunicatul apărut în „Monitorul oficial” din Bucureşti şi, în sensul acesta, la 20 iunie deja, 
ministrul de externe a însărcinat pe ambasadorul austro-ungar, baronul  Mayr  , să ceară de la guvernul român 
declaraţiuni pozitive şi precise.
 
După cum ne încredinţează foaia vieneză, mai ales cei din Pesta sunt  îndârjiţi  , nu atât contra celor vorbite de d. 
Grădişteanu, ci contra discursului pronunţat la Iaşi de d. C. A. Rosetti, care a numit pe regele Carol „Rege al românilor”. Regele 
a răspuns la acest discurs, ce s-a reprodus şi în ,,Monitorul oficial”, ca fiind unul din discursurile oficiale.
Acum mărgăritarele d-lui Grădişteanu şi Rigatul d-lui Rosetti reclamă de la guvernanţii noştri tot atâtea genuflexiuni şi 
umile rugăciuni de iertare !
[26 iunie 1883]
++++++++++++++++++++++++++++++++++++++++++++++++++++++++++++++++++++++++++
220
1888
ICONARII D-LUI BELDIMAN
 
O foaie ecleziastică din capitală a propus, în unul din numerile sale, ca să se ia măsuri serioase pentru a se răspândi în 
ţară icoane fabricate la noi, fie pe cale litografică , fie cromolitografică , pentru a înlocui în casele ţăranilor mulţimea de icoane 
străine care se văd pe păreţi. Tot obiectul acesta îl tratează şi d. A. Beldiman, fost ministru plenipotenţiar la Sofia, într-un articol 
publicat în ,,Voinţa naţională” — însă d-sa, descriind acest inconvenient, îndealmintrelea cunoscut de toată lumea, [î]i atribuie 
totodată o importanţă politică, pe care desigur în ochii unei judecăţi sănătoase n-o poate avea.
E exact că ţara e plină de asemenea icoane, a căror loc de fabricaţiune e Rusia. Dar numai satele ? În oricare monastire 
ar merge d. Beldiman va găsi sute de obiecte bisericeşti, nu numai icoane, fabricate
221
în Rusia, parte cumpărate, parte dăruite. Constatăm înainte de toate că chipurile de sfinţi, de mânăstiri ruseşti etc., c-un cuvânt 
de zugrăvituri bisericeşti, sunt fără proporţie mai numeroase decât portretele împăratului şi împărătesei.
Care să fie cauza acestei răspândiri a unei arte primitive în populaţiunea română ? Noi credem că nu o alta decât lipsa 
absolută a unei industrii similare în ţara noastră. În Rusia, unde fabricaţiunea de icoane e foarte răspândită de vreme ce, din 
cauza caracterului cam bigot al populaţiunii, mai în fiece stabiliment chiar în cele ale autorităţilor publice vezi icoane şi 
candele, se poate prea lesne şi e chiar probabil ca să existe în unele cazuri o supraproducţiune de asemenea obiecte de valoare 
problematică, şi fiindcă orientul nostru este ţinta de export — mlaştina de scurgere — a tot ce supraproducţiunea europeană are 
de prisos, e aproape natural ca şi ruşii să caute să răspândească operele lor de artă problematica în satele noastre. Înainte 
icoanele religioase ce se vindeau în România erau aproape esclusiv fabricate la Gherla (Transilvania). Aceste erau în adevăr 
producte româneşti, dar să mărturisim adevărul, erau foarte primitive. Fabricate de ţărani simpli şi naivi, fără nici o cultură 
222
artistică, ele erau combătute de chiar unii episcopi din Transilvania, cari se sileau a introduce chipuri ceva mai bine făcute, 
pentru a deprinde ochii cu forme corecte, mai cu seamă pentru că în genere se credea în ipoteza ca femeile în stare puerperală ar 
putea naşte, uitându-se la asemenea icoane, tipuri monstruoase. Se ştie că produsele greceşti din Orient sunt cam tot atât de 
primitive ca şi icoanele din Gherla, şi ca şi produsele ruseşti de prin anii 1840—50, cari erau de o sluţenie fenomenală.
Se vede însă că această industrie, care înainte era exercitată şi în Rusia după metoda maiorului Papazoglu, a luat în 
urmă oarecare dezvoltare, mai ales prin invenţiunea cromolitografiei , încât se pot produce icoane - de nu artistice - cel puţin 
suportabile , superioare şi produselor orientale şi celor din Gherla. Noi credem că numai superioritatea relativă a articolului 
rusesc a fost cauza răspândirei , iar nicidecum tendinţe politice.
Nu-i vorba, nu e absolut cu neputinţă ca să nu fie amestecat şi gândul vreunei panslavist fanatic în istoria aceasta, dar în 
genere ne vine totuşi a crede că supraproducţiunea şi interesul negustorilor de icoane şi superioritatea acestora asupra 
caricaturilor bizantine sunt adevărata cauză a răspândirei .
A atribui o gravitate politică serioasă acestui lucru, precum o face d. Beldiman, e o exageraţie şi o gogoriţă din cale 
afară fantazistă . Desigur nu aceste sunt mijloacele pentru a cuceri un popor. Răul ce se naşte din lipsa fabricaţiunii acestor 
obiecte s-ar putea vindeca lesne, căci cromolitografii de pe tablouri clasice italiene ale figurilor sfinte precum le face un Rafael, 
un Correggio , un Murillo ar goni lesne şi caricaturile orientale şi cele moscovite. Din nenorocire însă chipurile de sfinţi în 
biserica orientală sunt făcute după un tipar anumit, încât toţi mucenicii cu chipuri uscate de pustnic au fiziognomii tradiţionale. 
Sfântul Nicolae are aceeaşi barbă şi aceeaşi chelie pe toate icoanele Orientului. Aceste chipuri artistul nu are voie să le schimbe 
şi pe când tablourile din Roma şi Florenţa, chiar cele adânc religioase, sunt reproducerea omului în cele mai nobile forme ale 
existenţei lui, icoanele orientale rămân reproducerea unor mumii şi schelete, cari au mult asemănare cu chipurile ţepene şi 
convenţionale din zugrăviturile străvechi ale egiptenilor . În ele nu e artă, e manieră.
D.A. Beldiman fiul e un om cu cultură modernă; d-sa e un produs al civilizaţiei germane, al şcoalelor din Berlin. Ar 
trebui deci să constate cu spiritul critic care e caracteristic şcoalei germane, că nu politica rusă, despre care ne abţinem a vorbi 
nefiind în cestiune, ci confesiunea religioasă a ruşilor e singura cauză a răspândirii acelor caricaturi — căci de! pictură în 
puterea cuvântului n-ar putea-o numi nici d. Beldiman. Din nefericire formalismul şi persistarea staţionară în obiceiuri vechi şi 
adesea netrebnice sunt cu mult mai răspîndite în biserica orientală, decât în aceea a Occidentului. Acolo artele au găsit o 
încuragiare spornică; penelul lui Rafael, arhitectura unui Michelangelo , muzica unui Palestrina au fost în serviciul bisericii; 
acolo arta oratorică şi-a avut eroii ei şi daca vom judeca bine, vom vedea că chiar cultura universitară superioară se datoreşte, 
cel puţin în începuturile ei, bisericii. Se poate ca rolul ei să fi trecut în zilele noastre, în care nu mai avem idealuri şi când arta 
însăşi a devenit un instrument al utilitarismului. Dar daca acel rol a trecut, el a fost realizat măcar prin epoce de glorie artistică 
şi ştiinţifică, pe când biserica orientală a vegetat într-un formalism gol şi sterp.
Acesta e răul specific şi istoric oarecum care face cu putinţă propagarea sluţeniilor moscovite la noi, şi acesta trebuie 
combătut. Cât despre politica rusească, credem că ştie a-şi alege mijloace mai inteligente pentru propagarea tendenţelor ei. E 
,,Adevărul” de ex., care reprezintă admirabil unele tendinţe ale acelei politice, pe cari însă nu găsim nici o necesitate de a le 
critica, de vreme ce sentimentul de conservare al românilor ni se pare îndestul de puternic pentru a rezista la asemenea încercări.
Dar altă enormitate la sfârşitul articolului d-lui Beldiman.
 
Este sau nu adevărat că înaintea alegerilor d. prim ministru s-a întâlnit la Ruginoasa cu principele Urusoff ?
Ei bine, nu ştim şi nici nu e nevoie să ştim dacă primul ministru s-a întâlnit sau nu cu prinţul Urusoff . Prinţul — fost 
ministru plenipotenţiar în ţară — are fără îndoială multe cunoştinţi şi în Bucureşti şi în Iaşi, dar ceea ce putem asigura e că 
scopul venirii sale în România numai scop politic n-a fost.
M.E.
[13 noiembrie 1888]
 
IAR ICONARII
 
D. Alexandru Beldiman junior ne face onoarea de a reveni asupra vestitei cestiuni a iconarilor , răspunzând la articolul 
publicat în „România liberă”. Domnia sa ne impută că am fi schimbat şi terenul şi obiectul în discuţiune, că am vorbit numai de 
icoanele bisericeşti — atinse de domnia sa numai în treacăt — pe când cestiunea ce i se pare importantă e răspândirea 
portretelor cromografice ale împăratului rusesc şi a membrilor familiei sale.
Permită-ni-se de a fi în privinţa aceasta de o opiniune contrară.
Icoanele bisericeşti, introduse din cauza identităţii confesiunii şi ritului religios, sunt incomparabil mai pernicioase prin 
răspândirea lor, decât icoanele de caracter politic. Importul celor dentăi datează de zecimi de ani şi a preparat spiritele pentru 
răspândirea celor din urmă, căci, pe când influenţele politice sunt în genere schimbăcioase şi trecătoare, influenţa religioasă şi 
confesională persistă adeseori secole întregi şi determină cea mai intimă şi mai adâncă convingere a conştiinţei unui popor.
Portretele împăratului pot fi şi ele stricăcioase, dar împăratul nu e nemuritor; din momentul în care va avea soarta 
comună a tuturor oamenilor portretele sale nu vor mai însemna nimic, prea puţini îşi vor mai aduce aminte de numele lui chiar, 
şi va fi privit de generaţia următoare ca o rămăşiţă fără de înţeles a trecutului. Din contra icoanele bisericeşti persistă pe cât 
timp poporul ţine la confesiunea religioasă moştenită şi de aceea şi în trecut în numele religiei s-au întreprins invaziile ruseşti în 
Principate şi în Peninsula Balcanică, precum mii de alte crime şi nedreptăţi s-au comis în cuprinsul istoriei omenirei în numele 
religiei şi sub pretexte religioase. Suntem siguri că dacă n-ar exista comunitatea religioasă cu ruşii, nu s-ar afla nici urmă de 
iconărie rusească în ţară la noi.
De aceea ar trebui să se creeze, nu cu mari sacrificii, o industrie similară la noi care să poată concura cu produsele 
ruseşti şi să le înlocuiască.
Dar pericole în adevăr grave nu se vor produce niciodată în mod serios prin icoane. Cauzele cari ar putea slăbi siguranţa 
statului Român sunt cu totul de altă natură: sunt economice şi sociale.
Daca vom continua ca în trecut, a nu realiza nici o reformă pentru ridicarea claselor muncitoare, daca prin măsuri 
223
înţelepte nu vom îmbunătăţi starea ţăranului, ci-l vom lăsa să vegeteze în mizeria actuală, daca nu se va introduce o echitate mai 
mare în relaţiunile lui de muncă, se poate întâmpla ca efecte esterioare să aibă oarecare influenţă asupra celor nemulţumiţi. Dar 
printr-o stare economică şi de cultură mai dezvoltată şi având bunul trai necesar, desigur că încercări esterioare de a-i ademeni 
prin icoane şi portrete n-ar avea nici un succes.
[20 noiembrie 1888]
 
FÂNTÂNA BLANDUZIEI 
 
În sânul naţiunilor civilizate există foarte mulţi cari cred că organizaţia socială şi cea politică nu e conformă cu 
preceptele unei raţiuni normale, nici cu rezultatele date de ştiinţele experimentale , fizice şi naturale, şi că o asemenea situaţiune 
nu poate fi  continuată  în mod stăruitor şi consecvent în direcţiunea apucată. Cu toate că învăţătura şi civilizaţiunea se 
răspândesc aproape în toate ţările europene şi  transatlantice  , că descoperiri nouă pe terenul industrial sporesc condiţiunile 
bunului trai, omenirea e mai nemulţumită decât orişicând.
224
Daca ne vom uita în Germania, stat de o importanţă politică ridicată în linia întâia, vom observa că nici legile 
excepţionale, nici puterea discreţionară a organelor poliţieneşti, nici chiar starea de asediu, nu pot suprima cu desăvârşire acea 
mişcare care roade din temelie stâlpii edificiului social. Afară de aceea un rău ascuns, care nu se poate explica cu toată 
lămurirea cerută, împinge mii şi iar mii de indivizi să-şi părăsească patria şi să treacă valurile mării, un fel de hemoragie a 
corpului naţional ce se împotriveşte oricărei încercări de vindecare.
În Rusia administraţia a pierdut sentimentul solidarităţii publice, funcţionarii nu. gândesc nici la interesele ţării, nici la 
ale poporului, ci numai la ale lor proprii; toate mijloacele sunt bune pentru ei: chiar venalitatea şi traficarea dreptăţii. Oamenii 
învăţaţi caută o armă desperată în nihilism. Oamenii de stat recurg la leacuri stranii: unul vede binele în introducerea regimului 
parlamentar, altul, neavând nădejde decât în asiatism , reclamă întărirea despotismului ereditar; un altul crede cu stăruinţă în 
eficacitatea unui tratament derivativ şi propagă războiul în contra Germaniei, Austriei, Turciei, în contra tuturor daca trebuie. Şi, 
pe când se discută asemenea remedii, militarismul şi mizeria cresc.
În Franţa oratori populari cer împărţirea bunurilor. Clasa a patra se pregăteşte a pune mâna pe puterea statului şi a 
alunga din funcţii şi sinecure burghezia, care, de la 1789, singură deţine puterea. Vechile partizi vor să reziste, dar fără speranţă 
şi fără unitate, prin comploturi clericale , monarhice şi militare.
În Italia mizeria agrară e mare, salahorii lanurilor de orez din Lombardia şi din singurătăţile mlăştinoase ale Romagnei , 
decimaţi de friguri şi de pelagră , emigrează în stoluri, iar, daca rămân în ţara lor, vând pentru cincizeci de bani pe zi munca lor.
În Anglia s-ar părea la întâia vedere că soliditatea e mai mare. Dar, privită mai de aproape, se va vedea că singuranţa 
edificiului social e din ce în ce mai compromisă. E adevărat că biserica, aristocraţia de naştere şi plutocraţia sunt organizate în 
mod puternic şi au o idee exactă de interesele lor.
Burghezia se pleacă sub legile scrise şi nescrise ; se preface cu făţărnicie c-ar fi evlavioasă şi se - nchină la titluri, jură 
că nu e convenabil decât ceea ce satisface pe cei zece mii de aristocraţi şi afirmă că e vulgar de a contraria privilegiile lor. Dar 
muncitorul şi fermierul rămân în afară de această conjuraţie ipocrită ; aceştia înfiinţează societăţi de liberi - cugetători şi de 
republicani, arată pumnii regalităţii şi aristocraţiei şi, cine ştie a citi în ochii  proletarului  englez, vede că furtuna va fi 
ameninţătoare. Cât despre Irlanda, mişcările sângeroase întâmplate acolo sunt cunoscute.
În Austria sau Austro-Ungaria zeci de naţionalităţi se luptă unele cu altele şi caută a-şi face reciproc răul cel mai mare 
posibil, în fiece provincie, adesea în fiece sat, majorităţile chiar relative caută a nimici minorităţile; acestea, neputând rezista, se 
prefac a se supune, dar cu turbarea în inimă şi dorind chiar  destrucţiunea  Imperiului ca mijloc unic pentru a ieşi dintr-o 
situaţiune nesuferită.
În sfârşit, toate ţările, puternice sau slabe, au câte-o plagă nevindecată şi cred a afla, dacă nu scăparea, cel puţin uşurare, 
sacrificând miliarde în fiece an militarismului , cu o spaimă ş-o anxietate care creşte din ce în ce.
Lupta între guverne şi popoare, mânia partidelor politice una în contra alteia, frământarea diferitelor clase sociale e fără 
îndoială forma unei boale generale a epocii. Ea se află în toate ţările, deşi în fiecare are un alt nume.
Dar o formă şi mai gravă a acestei boale e cea sufletească, e nemulţumirea adâncă şi melancolia, independente de 
legături naţionale sau de altele, neprivind graniţele politice şi situaţiunea socială, şi cari umplu cu toate astea sufletul oricărui 
om care e la nivelul civilizaţiei contemporane. Fiecine simte un fel de iritare , pe care o atribuie la mii de cauze accidentale, mai 
totdauna eronate dacă nu caută justificarea ei cu ajutorul analizei . El e împins a critica cu asprime dacă nu condamnă toate 
manifestaţiile  vieţii  sociale.  Unii numesc acest  rău nervozitate,  alţii  pesimism,  alţii scepticism.  Dar, oricât numirile şi 
designaţiunea ar varia, ele acopăr totuşi unul şi acelaşi rău.
Din nefericire neajunsurile politice şi economice ale statelor europene n-au rămas fără o înrâurire determinantă asupra 
artelor şi literaturei. Astfel, ca un fel de adăpost împotriva realităţii s-a născut în Germania romantismul , care descria veacul de 
mijloc cu colori atât de strălucite precum desigur în realitate nu le-a putut avea, şi tot pentru a scăpa de un prezent insuficient, 
cu ideea ca orice altă stare de lucruri trebuie să fie mai bună decât cea existentă, s-a născut şcoala romantică în Franţa, fiică a 
şcoalei romantice germane şi a dispreţului byronian pentru lume.
În timpul din urmă apoi francezii, în literatură şi în arte, au admis un sistem, numit naturalist, care circumscrie terenul 
artelor în prezent şi la realitate, respinge întoarcerea trecutului şi orice aspiraţie spre viitor, spre un ideal mai bun.
Dar şi naturalismul reprezintă poate tablouri de fericire şi părţile frumoase ale vieţii? Nu, C-un exclusivism care i se 
impută, el se leagă numai de părţile cele mai urâte şi mai lipsite de mângâiere ale civilizaţiei, se sileşte a arăta pretutindenea 
corupţia, suferinţa, lipsa consistenţei morale omul murind într-o societate în agonie. Cât despre arta modernă, chiar daca nu se 
poate opri de-a recunoaşte frumuseţa ş-a o copia, caută a o mânji, amestecând ideea că forma nobilă şi pură, servă
pentru scopuri puţin înalte şi cari o profanează. Corul e batjocurit în maiestatea frumuseţei prin trăsături de senzualitate şi de 
libertinaj , cari nu lipsesc în mai niciunul din tablourile contimporane.
Cât despre filozofie, pesimismul e la modă: Schopenhauer e Dumnezeu, Hartmann profetul său.  Pozitivismul  lui 
Auguste Comte nu face nici un progres; filozofii francezi nu mai studiază decât psihofiziologie , filozofia engleză nu mai merită 
numele de metafizică şi se ocupă de chestii practice de ordine secundară, nu de soluţiunea unor probleme universale. Numai 
Germania are o metafizică vie, dar şi aceea e întunecoasă şi desperată.
Nu noi vom contesta meritele extraordinare ale marelui filozof german. În adevăr, el a risipit prin criticile lui energice 
dominaţiunea acelui filozofem compus din o goală şi stearpă frazeologie pe care Hegel o introdusese şi care a stăpânit spiritele 
în curs de un sfert de secol. Dar afară de acest merit au înlăturat prin critica lui şi alte sisteme, ce exercitau o dominaţiune mai 
restrânsă la unele universităţi, precum acelea ale lui Schelling , Fichte , Schleiermacher etc. Era necesar să se purifice atmosfera 
ştiinţifică de miasmele unei frazeologii în care cuvinte abstracte lipsite de cuprins şi neînsemnând aproape nimic pretindeau a 
rezolva problemele universului. Însă tocmai această critică meritoasă a  frazeologiei  deşerte a descoperit şi contradicţiunea 
constantă între ideile noastre şi formele civilizaţiei, ne-au descoperit necesitatea de a trăi în mijlocul unor instituţiuni ce ni se 
par mincinoase şi ne-a făcut pesimişti. În acest conflict pierdem adeseori bucuria de a trăi şi dorinţa de a lupta; acesta e izvorul 
relei dispoziţii care munceşte pe oamenii culţi din mai toate ţările.
Arta antică însă, precum şi cea latină din veacul de mijloc erau lipsite de amărăciune şi de dezgust, erau un refugiu în 
contra  grijelor  şi durerilor. Literatura şi artele sunt chemate dar să  sanifice  inteligenţele de această boală psicologică a 
225
scepticismului, şi de aceea, în amintirea acelei arte, care putea face asemenea minuni, am pus acestei foi numele ,,Fântâna 
Blanduziei”, numele izvorului ce răsărea de sub un stejar în vecinătatea oraşului Tibur, izvor care întinerea şi inspira şi despre 
care Horaţiu spune (în piesa d-lui Alecsandri):
 
Fântâna Blanduziei ! vei deveni tu încă
Celebră 'ntre izvoare când voi cânta stejarul
Ce 'nfige rădăcina-i adânc în alba stâncă,
Din care ieşi vioaie şi vie ca nectarul.
 
Dacă în autorii anticităţii, plini de adevăr, de eleganţă, de idei nemerite şi cari vor rămâne pururea tineri, găsim un 
remediu în contra regresului intelectual, nu vom uita că şi în timpurile noastre există un asemenea izvor pururea reîntineritor , 
poezia populară, atât cea de la noi cât aceea a popoarelor ce ne încunjură. De aceea am dat şi acestei literaturi un loc larg în 
coloanele noastre.
Pentru ca foaia să intereseze pe toţi cititorii, i-am dat varietatea necesară şi sperăm că concursul unui public binevoitor 
nu ne va lipsi.
E.
[4 decembrie 1888]
 
FORMĂ ŞI FOND
 
Puţini se îngrijesc de fenomenul, constatat prin date statistice, că populaţiunea română scade la număr, că are în fiece an 
un plus al mortalităţii asupra natalităţii şi că golurile ce le lasă astfel românii sunt suplantate parte prin imigrarea de elemente 
străine, a căror curgere din occident e necontenită, parte prin sporirea parazitică a dementului evreiesc.
S-a crezut acum câteva decenii că introducerea formelor exterioare de cultură apuseană va putea suplini lipsa de cultură 
solidă şi substanţială şi neajunsurile răsărite dintr-o dezvoltare neregulată a trecutului nostru istoric. Experienţa însă a dovedit 
că introducerea de forme lipsite de cuprins sunt departe de a prezenta o compensaţiune exactă a sacrificiilor pe cari le cere 
înfiinţarea, că poporul sărăceşte prin risipa de muncă, cu totul  disproporţională  cu foloasele ce le poate culege din aceste 
inovaţiuni. A fost dar natural ca, în urma acestei extenuaţii de putere, multe rele endemice şi altele de caracter epidemic să se 
ivească şi să decimeze populaţiunile. Astfel rasa română scade şi străinii sporesc. Numărul infirmilor la recrutaţie a crescut din 
an în an, ţara a fost bântuită de pelagră, de intoxicaţiune palustră , de anghină , vărsat, toate astea în urma influenţei pernicioase 
cu o exercită asupra sănătăţii mlaştinile , locuinţele insalubre şi neaerate , hrana neîndestulătoare şi munca excesivă .
Ar trebui în sfârşit a se da un atac eroic cauzelor cari produc degenerescenţa şi diminuarea populaţiunilor, ar trebui ca 
interesul general să nu ni se pară o utopie, o acţiune zadarnică sau o idee nerealizabilă. Nepotrivite vor fi fost pentru noi 
înaintatele forme a civilizaţiunii pripite, introduse ca o plantă exotică pe pământul nostru, dar cu încetul şi cu stăruinţă cultura 
se va aclimatiza şi, din cosmopolită, va deveni naţională.
Nu numai reforma legilor agrare e necesară pentru ridicarea stărei igienice şi materiale a cultivatorilor, ci o serie de 
măsuri bine şi înţelept  chibzuite  , care să ţie seamă de toate neajunsurile populaţiunii. Daca s-a făcut un început bun cu 
propunerea de reforme, mai trebuie să le urmeze acestora dispoziţiuni cari să augure sanificarea deplină a relelor ce bântuie în 
mod constant satele şi cari, continuând cu asprimea de acum, ar putea pune în cestiune însăşi existenţa poporului.
M.E.
[11 decembrie 1888]
 
1 8 8 8
 
Acum, când anul înclină spre sfârşit, credem de cuviinţă, deşi evităm orice aprecieri hazardate, să dăm o scurtă dare de 
seamă asupra stării în care se află diferitele state ale continentului nostru.
În Franţa tonul fundamental al orchestrei politice îl dă generalul Boulanger .
El pretinde a simţi o iubire aprinsă pentru Republică, însă afirmă totodată că ea e siluită de Camere, de miniştrii, de 
prezident; deci cere revizuirea Constituţiunei şi o Constituantă. El impută Camerelor corupţiune, dar pentru agitaţiunea sa 
proprie nu se sfieşte a recurge la ajutoarele pecuniare ale inamicilor Republicei. El promite a fi Gambetta şi Bonaparte într-o 
persoană şi-n adevăr are câte ceva comun cu ei amândoi. Ca şi Gambetta nu e duelist , ca şi Bonaparte n-are talent oratoric, ci-şi 
citeşte discursurile de pe o bucată de hârtie cu ochelarii pe nas. Deci nu se poate şti de ce e mai bun: de dueluri ori de discursuri. 
Dar jură că va ajunge pe Gambetta şi pe Bonaparte în părţile lor bune, în arta lor politică superioară şi într-o strategie care să 
întreacă pe a tuturor.
Rochefort, care a combătut până acum orice personalitate ce a  deţinut  puterea, mai întâi pe  napoleonizi  , apoi pe 
Gambetta, Grevy şi acum pe Sadi Carnot , e azi conducătorul boulangismului . Dacă-i faci imputări, declară că el l-a inventat pe 
generalul şi că tot astfel îl poate răsturna când va voi.
Republica pare a exista mai mult prin adversarii ei, care unul faţă cu altul sunt neîncrezători . Imperialiştii sunt împărţiţi 
în victorişti şi jeromişti ; roialiştii în philipişti şi albi de Spania. După aceşti din urmă Don Carlos ar putea fi în acelaşi timp rege 
al Spaniei şi al Franţei.
Dar răul fundamental de care sufere Republica pare a rămânea dorul de „revanche ” pe care-l are în inimă. Dorinţa de 
răzbunare a prefăcut Republica a treia într-un gigantic stat militar, cu un buget al războiului şi al marinei de aproape un miliard 
pe an, încât are 72 de baterii de câmp mai mult decât Germania.
Dar menirea unei republice ar fi să debordeze chiar de pace şi de bun trai, să aibe escendente bugetare, să plătească 
datoriele statului, să scază dările, pentru a câştiga majoritatea imensă a populaţiunii, pe lucrător, pe ţăran, pe meseriaş ?
La asemenea argumente dorul de răzbunare răspunde: Franţa a creat America de Nord, Grecia, Belgia şi Italia şi să nu 
226
poată redobândi Alsacia - lorena ? Şi iarăşi se aruncă miliardele în gura militarismului, încât astfel opiniunea publică ezită a 
alege între dorinţa de pace şi cea de răzbunare.  Himera  alianţei ruseşti aprinde şi la zelul războinic, deşi această alianţă 
şchiopătează din toate punctele de vedere. Cât despre Rusia, unele indicaţiuni vor ajunge a determina starea în care se află. Din 
banii ei de hârtie se afirmă că a şasea parte ar fi bani falşi, pentru că funcţionarii emit şi cheltuiesc din nou biletele confiscate. 
Astfel, în vârtejul luptei de control, probitatea nu poate exista. Chiar Petru cel Mare, cu energia lui estraordinară, n-a putut să-i 
puie capăt corupţiunii administrative, cum n-a putut cuceritorul Bizanţului. Mohamed II, când se convinse de venalitatea unui 
cadiu  , puse  să-l  execute şi să-i tragă pielea peste scaunul judecătoriei, pentru a-l preveni pe succesor. Totuşi  paşalele  se 
grămădeau după acest post şi rămăseseră, ca şi mai înainte, tot venali.
Politica rusă seamănă c-o clădire care în orice parte are alt aspect. Înlăuntru patriarhală, în afară turburătoare , afirmând 
iubirea de pace şi totuşi grămădind trupe în apropierea frontierelor . În acelaşi timp simulează a fi putere asiatică şi durează căi 
ferate spre Samarkand , cu două ramuri spre Persia şi Afganistan, ca şi când India i-ar fi ţinta; ca şi când nu s-ar şti că Bizanţul 
rămâne visul ei de aur şi Orientul Europei ţinta de acţiune.
Germania, de când e imperiu, adecă de la începutul nouăi sale existenţe, de optsprezece ani, a contractat datorii de 1 150 
milioane. Noul împărat, ostaş din creştet până în talpă, e cu toate aceste inspirat de dorinţa de a menţine pacea, deşi amiciţia de 
astă primăvară cu vecinul de la nord nu prea pare întemeiată. Cele trei corpuri de armată de la  Vilna  , Varşava şi Kiev, 
împreună cu cele două armate de rezervă de la Petersburg şi Moscova, seamănă prea mult cu o ameninţare a Triplei Alianţe.
Se pare că în Anglia şeful partidului conservator, Salisbury, şi-ar fi propus să rezolve în sfârşit cestiunea agrară din 
Irlanda avansând fermierilor preţul de cumpărătură a pământului ce-l cultivează , până la concurenţa de cinci mii de lire sterline. 
Cât despre înarmările puterilor continentale, Anglia, avându-şi interesele angajate în Asia, desigur că nu se va amesteca. De 
când Prusia a dat exemplul înarmării generale, toate ţările au imitat-o şi s-au întrecut în această privinţă. Anglia însă nu voieşte 
să introducă serviciul obligatoriu pentru toţi şi înarmarea generală, pentru a deveni prada militarismului; rămâne deci la 
sistemul ei vechi de angajament cu plată.
Parlamentul din Italia asemenea a votat o sumă de 126 de milioane pentru cheltuieli extraordinare de război, numai 
Parlamentul n-a găsit încă resursele pentru a acoperi anuităţile unei asemenea datorii. Comisiunea credea că ministrul de finanţe 
ar putea realiza suma anuităţilor necesare, şase milioane pe an, prin economii din alte paragrafe, însă acest expedient pare cu 
neputinţă.
Astfel,  în toate unghiurile continentului lumea  e  neliniştită  prin grija  unui viitor  încărcat  de furtună  şi numai 
solicitudinea dovedită de unii monarhi de a apăra şi susţine interesele păcii ne pot da încredinţarea că şi în cursul anului viitor 
ne vom putea bucura de bunurile ei.
E.
[25 decembrie 1888]
1889
ZIUA DE MÂNE
 
Anul acesta care declină spre sfârşitul său n-a prezintat semne caracteristice distinse cari să-l deosebească cu mult de 
premergătorii lui. El trece fără mult folos pentru popoare, dar şi fără nenorocire şi calamităţi, căci binele suprem al păcei s-a 
păstrat — deşi cu multe sacrificii — şi Europa a fost scutită de a fi aruncată în peripeţiile funeste ale unor războaie de 
exterminare . Cu toate că un suveran ajuns la adânci bătrâneţe şi altul, atins de-o boală ce n-avea vindecare, au fost supuşi 
ineluctabilei legi a naturii de care toţi oamenii fără deosebire sunt stăpâniţi, totuşi puterea politică n-a făcut decât să-şi schimbe 
deţiitorul , fără a-şi schimba direcţiunea, încât în realitate lucrurile stau cam tot astfel precum stăteau şi în trecut pe vechiul 
nostru continent; iar naţiunile continuă a munci azi precum au muncit ieri, aşteptând să se producă circumstanţe şi condiţiuni de 
trai mai favorabile şi mai bune.
Statele diferite ce trăiesc cu neliniştea zilei de mâine s-au înarmat şi se pregătesc a face faţă evenimentelor ce sunt cu 
putinţă.
Germania e înarmată ca şi când ar presimţi grave evenimente. Rusia se reculege mereu, zicând însă tare ceea ce vrea, 
dar şi mai tare ceea ce nu vrea. Austro-Ungaria începe a avea din nou încredere în sine însăşi. Fără îndoială va rămâne încă mult 
timp în Tripla Alianţă, dar alianţa a 'ncetat de fi pentru ea sinonimă cu supunerea. În Cislaitania contele Taaffe guvernă în mod 
echitabil, ţinând samă de interesele tuturor naţionalităţilor, orice ar zice germanii austriaci. Cât despre d. Tisza noi ştim ce face 
în Translaitania . În Serbia, Scupcina a votat cu mult entuziasm noua Constituţiune, lucrată de marea comisiune instituită de 
regele Milan pentru acest scop. În Grecia se fac încercări de-a se ameliora situaţiunea materială şi morală. Turcia îşi merge 
calea ei veche, ceea ce n-ar fi tocmai rău dacă n-ar creşte mereu încurcătura finanţelor sale.
Silinţele diplomaţiei de-a o atrage în Tripla Alianţă n-au avut succes, încât marele vizir, câştigat pentru ea, s-a văzut în 
necesitatea de a-i întoarce spatele pentru a se mănţine la putere.
Italia oficială continuă a face cauză comună cu Alianţa, cel puţin pe cât probează aparenţele. Anglia s-a grăbit a lua 
parte la campania de pe ţărmul oriental al Africei. Spania, stăpânită de un
227
guvern liberal, lucrează în tăcere şi repară puţin câte puţin urmările dezastroase ale ultimelor sale revoluţiuni consecutive. Poate 
că nu e tocmai departe ziua când va juca din nou în Europa rolul care i se cuvine. Portugalia, Elveţia, Belgia, Olanda, 
Danemarca, Suedia şi Norvegia sunt ţări cari consacră puterile lor în mod esclusiv numai dezvoltării bunului trai dinlăuntru şi 
prosperităţii publice, fără a se nelinişti de cele ce se petrec dincolo de graniţele lor.
Intrăm deci în anul nou cu prevederile cele mai pacifice şi aceste prevederi se vor realiza fără îndoială; ele se vor realiza 
cu atât mai mult cu cât în acest moment nimenea nu e în stare de-a face război. Aproape toate naţiunile sunt preocupate de mari 
probleme politice, economice şi sociale, de soluţiunea cărora atârnă viitorul lor. Deci le e cu neputinţă de-a se gândi la altceva. 
Apoi necesitatea păcii e atât de mare încât nici un suveran n-ar îndrăzni să ia asupră - şi răspunderea de-a desfăşura flagelul 
îngrozitor al războiului. Răspunderea ar fi atât de zdrobitoare încât nimeni nu consimte şi nu vrea să şi-o asume .
E.
[1 ianuarie 1889]
DIN MANUSCRISE
[,,«BINELE PUBLIC», REPETÂND ASERŢIUNEA...”]
 
2264
 
,,Binele public”,  34r  repetând aserţiunea 1  ,,Românului” că noi am fi declarat ,,cumcă în ţara aceasta, de la Cerneţi până 
la Focşani şi de acolo până la Dorohoi, nu există decât două tabere: albi şi roşii”, ne impută că uităm pe liberalii independenţi.
Întâmpinarea noastră ar putea fi laconică 2 . N-am făcut nicicând declaraţia ce ne-o atribuie ,,Românul” şi „Binele 
public”, n-am tăgăduit existenţa de facto a nici unuia din grupurile politice, prin urmare tot ce zic ziarele în cestiune în privirea 
aceasta se aseamănă  3  cu lupta lui Don Quixotte cu morile de vânt, e o polemizare cu creaţiuni proprii ale fantaziei lor, cu 
adversari ce singuri şi-i imaginează, singuri combat 4 . Asta ne aduce aminte de Pepelea care, având chef de ceartă şi neavând de 
cine se lega, îşi scotea căciula, o punea dinainte pe-un genunchi şi 'ncepe a o mustra, închipuindu-şi că mustră pe cine ştie 
cine 5 .
Daca n-am  35r  avea 6  decât să respingem polemice sterile cari combat idei ce nu noi le-am emis 7  şi declaraţii ce nu noi 
le-am făcut  8 , n-am avea decât să somăm pe confraţii noştri ca să dovedească  când şi unde am susţinut ideile  9  ce ni se 
atribuie, pentru a face ca discuţia să înceteze de la   l0  sine, lipsindu-i punctul de controversă,  axa  împrejurul 11  căreia 
argumentarea raţională e silită a se învîrti 12 .
Dar 13 , pe lângă aceste substituiri gratuite de idei ce nu se află nicăiri 14  în coloanele foii noastre, mai sunt o sumă de 
presupuneri, de  recriminări  tot atât de puţin  fundate  , a căror esenţă se rezumă în acuzarea că partidul 15  conservator e 
reacţionar, doreşte reintroducerea privilegiilor, înlăturarea Constituţiei ş.a.m.d.
Pe acest  36r  teren întâlnim o sumă de subtilităţi, de deosebiri cari se aseamănă cu tăiarea unui fir de păr în două şi cu 
certele între cele două biserici pentru cuvântul filioque. Astfel se fac din ţânţari armăsari  I6 , nemaivorbind de variile acuzări 
cari n-au absolut nici un cuvânt de existenţă, în care nu e nici un atom de adevăr.
Englejii au recunoscut demult că logomahia prea subtilă asupra principiilor de guvernământ şi de organizare e un semn 
sau de nematuritate sau de decadenţă politică 17 .
 ____________________
1. deasupra lui vorba şters 2. iniţial ar putea fi foarte laconică apoi ar putea fi de tot laconică 3. după asemăna şters 4. iniţial cu 
gogoriţe pe cari singuri şi le imaginează, singuri le combat 5. iniţial Astfel românul când are chef de ceartă îşi scoate căciula şi o pune 
pe genunchi şi 'ncepe s-o mustre apoi Astfel românul când are chef de ceartă şi n-are cu cine se certa îşi scoate căciula şi-o pune pe 
genunchi şi 'ncepe a se certa cu ea, imaginându-şi „că se ceartă” că mustră pe cine ştie cine — împăratu - roşu din poveste. 6. 
iniţial Daca am avea 7. iniţial ce noi nu le-am emis 8. iniţial declaraţii ce nu le-am făcut 9. după noi şters 10. supraintercalat 11. după 
oarecum şters 12. iniţial argumentaţia reală cată să se învârtească 13. după Ni se pare că punctul „e” acesta e elucidat . N-am susţinut 
ceea ce ni se atribuie, deci nimeni nu ne poate imputa ceea ce nici am zis nici am făcut şters 14. iniţial Dar pe lângă aceste insinuări 
gratuite cari nu sunt cuprinse nicăiri. 15. iniţial al căror esenţă e ca parti[dul ] 16. iniţial Din < nimicuri> pitici se creează uriaşi, din 
ţânţar armăsar 17. după etnică apoi naţională şters
 
[„PRICEPEM DURERILE...”]
 
2264
 
Pricepem durerile  208r  ce-i pricinuiesc ,,Românului” adunăile 1  de la Iaşi, deşi nu înţelegem acuzările ce le ridică în 
contra persoanelor cari au luat parte la acele adunări, nici în contra  rezervelor  ce le-au ridicat de faţă cu diletantismul 
administrativ al d-lui C. A. Rosetti. Deja faptul
228
că în Ţara Românească protestaţiile n-au fost atât de energice ca în Moldova trebuia să convingă pe confraţii noştri că altele 
sunt raporturile aci, altele dincolo şi că nu se pot regula din topor şi după un singur calup. Proprietarii zic cu drept cuvânt că nu 
li se poate contesta lor, purtătorii ideilor de eliberare a poporului, voinţa de-a face totul pentru îmbunătăţirea sorţii ţăranului, dar 
pentru îmbunătăţirea, nu pentru demagogizarea lui. Nu vom releva toate câte s-au zis în acea adunare, căci multe sunt fără 
temei, multe eronate. O dovadă despre relele rezultate ale legii tocmelelor este sărăcirea ţăranului din Moldova şi, ca o urmare 
neapărată, ce se putea prevedea cu siguranţă matematică, sărăcirea constantă a proprietarilor tocmai a celor mari şi înrădăcinaţi 
şi ridicarea în locu-le a altor elemente nouă, cari sunt departe de-a avea calităţile celor vechi.
            ________________
1. iniţial Pricepem durerile ,,Rom[ânului ”] ce-i pricinuieşte [adunările]
 
[„D. ROSETTI VREA CA NEGUSTORII...”]
 
2264
 
229
D. Rosetti  381r  vrea ca negustorii, care, afară de puţini olteni, ardeleni 1  şi macedoromâni, sunt străini în ţară, să fie 
politiceşte şi social egali cu românii. Nu degeaba li se zice burtă verde . E costumul* bulgar.
______________ 
1. după şi şters
 
[„CU GHEŞEFTARI...”]
 
2264
 
cu gheşeftari  285r  ca Carada, cu eroi ca Candiano, cu oameni de onestitatea lui S. Mihălescu. Mai 1  bine rob în ţara 
drepţilor 2  decât om mare în ţara în care malonestitatea, trădarea 3  nocturnă 4 , vicleşugul şi pehlivănia sunt merite şi titluri de 
înaintare. Toată mândria noastră de rasă 5 , tot sângele strămoşilor, toată vigoarea şi înţelepciunea lor 6 , naivă şi tânără, buna 7  
lor credinţă şi dreptatea lor neclintită protestează în contra pângăririi istoriei noastre naţionale de cătră un asemenea venetic.
 ______________
1. după Mai şters 2. după dr[epţilor ] şters 3. malonestitatea, trădarea nocturnă, deasupra lui pungăşia şters 4. supraintercalat cu 
cerneală violetă 5. de rasă deasupra lui noastră, şters apoi supraintercalat cu cerneală violetă 6.  iniţial toată vigoarea lor, toată 
înţelepciunea lor 7. după buna şters
 
[„MAI BINE...”]
 
2257
 
Mai bine  244v  rob sub dominaţiunea unui popor onest 1  decât egal cu aceste canalii fizic şi moral decrepite.
________________ 
1. iniţial Mai bine rob sub un popor onest
[„LEGEA TOCMELELOR...”]
 
2264
 
    Legea tocmelelor 207r  trebuie schimbată, trebuiesc create neapărat condiţiile bunului trai al ţăranilor, căci altfel chiar 
existenţa naţională a României 1  e ameninţată. În loc de-a ne certa pe barba lui Ştefan Vodă am face poate mai bine a ne certa 
pe aflarea obiceiului pământului din vremea lui, care-i asigura puterea militară formidabilă de care se bucura într-o vreme atât 
de depărtată îndrăzneţul Domn al Moldovei. De aci am afla că munca omului de ţară n-a fost nicicând robită , ci rezultatul unei 
tranzacţiuni în genere avantagioasă pentru el; că, chiar pământurile pe cari le avea în arendă, le - avea din neam în neam, nu pe 
un răstimp scurt; că beţia era pedepsită ca un lucru de ruşine şi de batjocură, în loc ca 2  esploatarea şi lăţirea sistematică a 3  
acestui viciu prin colportori 4  jidani să fi fost 5  un izvor de venituri; că 6  proprietatea era sfântă, deşi nu era decât jus utendi , nu 
un  7  jus abutendi . A trăi cu 8  ideile în vremea Regulamentului Organic, a celei întâi legiuiri, introduse de străini, în ţările 
noastre, şi a uita că datoria noastră naţională, a tuturor, e de-a ne cotorosi de toate urmele păgâne a unor legiuiri dictate de 
spiritul despotismului muscalesc  9 .
 
1. după ţării e ameninţată şters 2. după de-a forma un izvor de veni[t] şters 3. după ace[stui ] şters 4. după jida [ni] şters 5. iniţial 
să fie 6. după pentru şters 7. după jus şters 8. după în vremea Regula[mentului ] şters 9. iniţial legiuiri muscăleşti dictate de 
spiritul< ui> despotismului şi de robia tătară.
 
[„D. M. KOGĂLNICEANU DÂND PUBLICITĂŢII...”]
 
2264
 
D. M. Kogălniceanu 345r  dând publicităţii şi a doua parte a scrierii sale asupra Cestiunii dunărene, în care reprezintă cu 
multă viociune şi cu admirabilă claritate conflictul dintre vederile sale pozitive şi atitudinea îndoielnică şi echivocă 1  a fostului 
ministru de esterne Boerescu, va fi bine să ne reamintim amănuntele cestiunii  2 .
Pretenţiunile actuale ale guvernului austro-ungar sunt cunoscute. Pentru aplicarea 3  regimentelor de navigaţiune, poliţie 
fluvială şi supraveghere de la Porţile de Fier până la Galaţi ea cere instituirea unei Comisii Mixte compuse din riverani, între 
cari se numără fără cuvânt şi ea, sub 4  prezidiul permanent al Austriei şi ... cu vot preponderant, la care în urmă pare a fi 
renunţat.
Nimic din toate acestea în Tractatul de la Berlin.
Art. 55 al acelui instrument zice:
 
Regulamentele de navigaţiune, de poliţie fluvială şi de supravegheare de la Porţile de Fier până la Galaţi vor fi elaborate de 
Comisiunea Europeană asistată de delegaţii statelor riverane şi se vor pune în armonie cu acelea ce au fost sau vor fi edictate pentru 
parcursul în jos de Galaţi.
 
În adevăr la 2 iulie 1878 baronul de Haymerle a făcut propunerea în Congresul de pace (Protocol nr. 11) ca
 
un 5  comisar delegat de Comisiunea Europeană să privegheze executarea acestor regulamente,
230
 
sperând poate 344r  că acel comitet delegat va fi pururea cel austriac (cu 7  calitatea de inspector general), dar această 
propunere a fost respinsă de Congres.
După propunerea baronului de Haymerle, regulamentele aveau să se elaboreze de Comisia Europeană; executarea lor 8  
se cuvine statelor ţărmurene; supraveghearea executării se cuvine unui delegat al Comisiei Europene.
Congresul 9  respingând supraveghearea din partea unui singur delegat, o păstrează aşadar 10  întregei Comisii Europene.
Însă deja la 1879, pe când d. Kogălniceanu era ministru de interne, află că cabinetul din Viena corespunde 11  cu cel din 
Pesta asupra unor avantaje ce ar avea să le ceară de la Europa 12 
pe Dunărea de Jos. Avantajul de căpetenie 13  era dreptul de supravegheare, inspectoratul general, respins de Congres. O depeşă 
vagă şi întunecoasă a d-lui Bălăceanu din Viena reproduce o conversaţie cu baronul de Haymerle în decursul căreia răposatul 
cancelar zicea că
 
daca guvernul român nu ar consimţi a se uni cu vederile guvernului imperial (fără a spune ce vederi) acesta se va adresa aiurea.
 
Acest aiurea era Sofia. I se promitea guvernului bulgar că reşedinţa inspectoratului general va fi la Rusciuc, care va 
231
deveni un centru de activitate în detrimentul Giurgiului.
În aprilie 343r  1880 d. Kogălniceanu e numit ministru plenipotenţiar la Paris. Mai nainte de plecarea sa Comisia 
Europeană intrase în dezbaterea reglementelor de navigaţiune pentru partea dintre Porţile de Fier şi Galaţi (conform art. 55).
În  adevăr,  încă  în  decemvrie  1879,  Comisiunea  Europeană,  stabilind 14  că  are dreptul şi  datoria  de-a elabora 
reglementele în cestiune, decisese cu unanimitate ca un comitet ales din sânul său să elaboreze un anteproiect de regulament; ca 
acest anteproiect să se facă în conformitate cu Tractatul de la Paris; ca comitetul 15 , însărcinat cu elaborarea anteproiectului, să 
fie compus numai din delegaţi ai statelor neriverane a acestei părţi a râului.
D. baron de Haan, delegatul 16  austro-ungar, votează propunerea ca numai neriverani să elaboreze anteproiectul, intră în 
calitate de  neriveran 17  în comitetul însărcinat cu elaborarea şi... ? Şi prezintă un anteproiect prin care Austria se botează 
riverană, ba încă arhiriverană, cerând prezidenţia permanentă şi vot preponderant.
Acest anteproiect de arhiriveranitate 18  fiind supus Comisiunii Europene 19  în şedinţa de la 4 iunie 1880, ea-l respinge 
pe motivul foarte bătător la ochi şi învederat că, Austria nefăcând parte din statele riverane, nu poate face parte din Comisia 20  
de supravegheare împreună cu riveranii , ba încă cu prezidenţia perpetuă şi cu vot preponderant — colac peste pupăză, cum s-ar 
zice. 342r  La 7 iunie 21  se primeşte în unanimitate propunerea delegatului rus: ca să se invite delegaţii statelor riverane a veni în 
sesiunea viitoare a Comisiunii Europene, spre a lucra împreună la regulamentele la 22  facerea cărora  o 'ndreptăţeşte  şi o 
îndatorează art. 55 al Tractatului de la Berlin.
În 23 iunie, preţiosul d. Boerescu,  alăturând  două memorii ale colonelului Pencovici, delegat român în Comisia 
Europeană, trimite o circulară  23 .
Ideile colonelului 341r  Pencovici, pe care a fost însărcinat însă din partea guvernului central de a le susţine ca pe nişte 
idei ale sale personale, nu ale guvernului, sunt: 1) libertatea completă a navigaţiunii, 2) Comisia de supravegheare să fie 
compusă numai din riverani (România, Serbia, Bulgaria).
• 
[Pentru că — afirmă categoric d. Kogălniceanu — ministerul din Viena păstrează scrisori autografe ale d-lui Boerescu 
prin care acesta acceptă Comisiunea Mixtă, scrisori pe cari nu le publică pentru că 346r nepublicarea [î]i rapoartă] mai mult decât 
publicarea.
După toate cele de mai sus, d. Kogălniceanu conclude că Dunărea 'i pierdută. D-sa îşi încheie scrierea în modul următor 
 24 :
___________________ 
1. iniţial atitudinea dub [itativă ] apoi nesigură şi chiorâşă 2. iniţial să ne amintim cum stă cestiunea detali [at] 3. iniţial Pentru 
aplicarea şi supraveghearea 4. după cu şters 5. după un comis[ar] şters 6. textele culese aici cu corp 8 apar în ms . barate cu creionul 
7. după sub titlul de şters 8. iniţial aplicarea lor 9. după L[a] şters 10. supraintercalat 11. după cores[punde ] şters 12. după Euro 
[pa] şters 13. iniţial Acest avantaj 14. după decisese cu unanim[itate ] şters 15. după în[sărcinat ] şters 16. după vo[tează ] şters 17. 
iniţial intră ca neriv [eran ] 18. deasupra lui arhiriveranitate şters 19. după Euro [pene] şters 20. după comisia şters 21. urmează 
se respinge anteproiectul şi [se primeşte ...] şters 22. după la care-o îndreptăţeşte şters 23. urmează ,,Vă trimit două memorii ... 
pentru uzul personal al d-voastre şters, ca fiind un citat (probabil poetul le dădea la tipar direct după volum) 24. prin raport la textul 
publicat în ,,Timpul” urmează în ms . o lungă lacună, malefială desigur, căci textul a fost redactat, cum stau mărturie, până în 
detalii, ultimele, cuvinte păstrate pe 346r , pe care, pentru a le da un sens, le-am complinit cu paragraful respectiv din articolul 
tipărit; suita fragmentelor din manuscris a fost restabilită cu ajutorul textului din ziar; ca şi alteori, ea vădeşte o greşită legare a 
paginilor: 345, 344, 343, 342, 341, 346; ca aproape peste tot în ms ., urmând un citat din cartea lui Kogălniceanu, Eminescu nu-l mai 
reproduce
 
[„NOUĂ NI SE PARE...”]
 
2264
 
Nouă ni 206r  se pare că un cap sănătos judecă cu totul altfel.
Cât a costat lucrul 1  ? Şase  2  milioane. Cât produce ? Nimic. Ceea ce acest lucru, care au costat şase 3  milioane şi care 
nu produce nimic, ar putea produce în mânile mele, a statului, e
treaba mea şi nu a vânzătorului. Toate drepturile acestea sunt legate în mod indisolubil de linia Cernavodă - chiustenge .
Cine-o vinde aceasta se 'nţelege că vinde totdeodată 4  drepturile ce le are Compania pe cât timp e proprietară a liniei. 
Poate Compania, încetând de-a fi proprietară a liniei, să dispuie de portul Constanţa ? Nu. Poate, nemaifiind proprietară , să 
esploateze 90 de ani linia ? Asemenea nu. Poate, în asemenea condiţie, să ia lemne din pădurile statului ? Asemenea nu. Toate 
acestea se ţin de linie, sunt drepturi legate de calitatea de concesionar al drumului de fier, nu de persoana cutare ori cutare. Ar fi 
în adevăr curios ca cineva să cumpere o grădină 5  de veci şi după asta să mai aibă a 6  cumpăra îndeosebi dreptul de a sădi sau 
de-a tăia copaci şi dreptul de-a ieşi şi a intra pe poartă.
 _____________
1. după lucrul şters 2. după 6 şters 3. după 6000 şters 4. după şi accesoriile apoi tot ce e ataşat succesiv şterse 5. deasupra lui 
casă şters 6. după a cumpăra şters
 
[„MAI SUS AR FI OBLIGATE...”]
 
2264
 
mai 1  sus 312r  ar fi obligate a face mari concesii ideii monarhice arioeuropee , care nu e nici despotică, nici demagogică, ci o 
stare de drept, în care libertatea  2  de conştiinţă a persoanei 3  şi a grupului etnic primează 4  orice consideraţie de stat. Prea e 
turanic sistemul de guvern din Rusia, prea domneşte cezaro - papismul d-lui Pobedonoszow , prea se conservă o idee de stat 
străină nobilei şi personalei 5  rase arioeuropee 6 . Numai mongolii ascultă de un om mai mult decât de conştiinţa lor şi fac din 
232
capul statului cap al bisericii, din stăpânul ordinei materiale a lucrurilor stăpânitor al ordinei morale.
Cât despre România, ca e, cum 7  o defineşte d. C. A. Rosetti, ,,O republică cu titlul de monarhie”. Nu moştenirea 
istorică a neamului românesc, cu tradiţiile lui monarhice din suta a treisprezecea începând, ci un teren de esploatare, în care 
America superpusă, America greco-ovreiască stăpâneşte asupra poporului istoric, constituită în republică de gheşeftari şi 
cavaleri de industrie. Şi ea  8  ar trebui să facă concesii mari principiului monarhic şi fiziocratic al predominării politice a rasei 
române, a rasei istorice din această ţară, în faţa amestecăturii cosmopolite a actualilor ei stăpânitori.
_______________ 
1.  după România şi Rusia mai*  şters 2. după conştiinţ  [a]  şters 3.  deasupra omului şters 4.  după e de-o valoare şters 5. 
deasupra lui individualistei şters 6. după arioeu [ropee ] şters 7. după ceea ce şters 8. deasupra lui aceasta şters
 
[„CU RUSIA...”]
 
2264
 
Cu Rusia 393r  autocrată şi cezaro - papistă a d-lui Pobedonoszow nu ne putem înţelege. Numai c-o Rusie
Pierind cnu [t]ul * în Sofia,
Da, e firesc. Emancipaţi-vă de ruşi şi atunci vom sta de vorbă. Bulgarii mulţumiţi cu starea de vasalitate şi ** chiar 
vasalitatea
Trebuie să cază în mânile noastre.
[RĂSPUNSURI I]
[„DEJA GERARD HAMILTON...”]
 
2264
 
Deja 12r  Gerard Hamilton, vestitul fost membru al Parlamentului din Irlanda, între multele mijloace de combatere a 
politicei l  citează şi asta: ,,E rar ca în cursul unei dezbateri vrounul să nu aducă ceva de nesusţinut ; cu puţină artă vei arăta că 
aceasta este opinia întregului partid”.
Aşa o pate partidul  2  conservator şi şefii lui cu d. C. A. Rosetti.
Dintr-un scandal povestit de Fantasio (un pseudonim al cărui nume adevărat d. C. A. Rosetti [î]l ştie fără îndoială) d. C. 
A. Rosetti conclude asupra moralităţii 3  partidului conservator zicînd 4 :
 
„Timpul” este organul direct şi oficial al acestei partide; denunţ opiniunii publice moralitatea şi respectul ce au pentru adevăr ş' 
onoarea familiei şefii partidei conservatoare reprezintate oficial prin ziarul „Timpul”... Aşadar calomnia şi faptele degradatoare sunt o 
plăcere pentru d-voastră; aşadar este 5  o speranţă plăcută pentru partita d-voastre de-a se cunoaşte de toţi 6 ...
 
Fără 13r  aprindere 7 , d-le C. A. Rosetti, şi nainte de toate nu generaliza. Cum şi de ce te adresezi d-lor Lascar Catargiu, 
general Florescu şi c.l. pentru lucruri cari 8  nu-i privesc nici în clin, nici în mânecă ? Ce au a împărţi aceşti bărbaţi politici cu 
fiica d-tale ori 9  cu scandalurile ce se povestesc în Bucureşti? Nimic, absolut nimic. Un articol semnat de-un pseudonim I0  al 11  
cărui echivalent se poate afla oricând [î]l priveşte pe autor, pe cel care a scris şi iscălit, nu pe alt om, necum pe alţi oameni, 
necum un partid întreg. Nu generaliza, căci generalizarea e o sofismă. Nimeni din 12  partidul conservator nu e dator să-ţi afirme 
sau să-ţi tăgăduiască cele spuse de cronica din ,,Timpul” afară de un singur om, autorul, ş' acela a făcut-o 13  după măsura de 
convingere ce-o are însuşi despre istoria ce-a povestit-o .
Daca e 14r  o calomnie ceea ce Fantasio a scris, e o calomnie şi mai mare 14  ceea ce zici, d. C. A. Rosetti, arătînd 15  că 
parcă partidul, şefii lui, ar fi scornit aşa ceva ca să te ponegrească pe d-ta. D-ta ştii bine că acest zvon a îmblat prin Bucureşti, 
ştii bine că Fantasio nu l-a inventat, ştii bine că el a reprodus numai ceea ce lumea îşi şoptea, fără s-o afirme negru pe alb. ,,De 
prin lume adunate şi iarăşi la lume date” zice Anton Pann despre poveştile lui; tot aşa poate zice Fantasio despre cronicele sale 
 16 .
,,Românul” 17 , pentru 15r  a justifica asemenea întinderea responsabilităţii scriitorului cronicei şi asupra partidului I8 , 
adecă sofisma generalizării 19 , publică un pasaj din declaraţiunea făcută în ,,Timpul”:
 
Se instituie pe lângă redacţiune un comitet etc. cu misiunea de-a veghea ca ideile susţinute în ziar să fie conforme cu tendenţele 
partidului 20 
 
Ideile ? Dar ce idei a esprimat Fantasio ?
Ideile susţinute în ziar privesc apreciarile 21  asupra politicei ţării, nu pe 22  X sau pe Y din scandalurile ce se povestesc în 
Bucureşti şi 23  pe cari cronistul le reproduce daca vrea 24 .
Dar să 16r  revărsăm oarecum raze şi asupra pretinsei crime ce i se atribuie lui Fantasio 25 .
Scripta manent 17r  — ceea ce a scris 26  e faţă şi numai de aceasta poate fi vorba, de nimic încolo. Fantasio povesteşte 27  
despre două femei învederat 28  rele că s-ar fi păruit pentr-un ibovnic 29 . Acesta e lucrul rezumat oarecum în toată cruditatea lui; 
Fantasio s-a rostit mai elegant; precum n-a povestit de la sine, el nici n-a numit a nume pe nime 30 , pentru că nici nu se cade. A 
cita numele proprii a virtuţilor cu tarif ar însemna a face reclamă pentru ele. Fantasio a pus aşadar un X, un Y , un Z, litere ce se 
'ntrebuinţează în algebră pentru însemnarea valorilor dubii 31 .
D. C. A. Rosetti pune mâna pe o asemenea literă algebraică şi recunoaşte în ea pe fie-sa . Să fie dumnealui sănătos daca 
presupune aşa ceva  32  — dar nu ne priveşte. Nu stă a nume (adecă cu nume propriu) citat în ,,Timpul” 33  nimenea 34 , n-avem 
nici a afirma, nici a tăgădui supoziţiunile d-lui C. A. Rosetti.
233
O fi 18r  având poate   35  cuvinte să se recunoască pe 36  sine ori pe cineva din familie  fie 'n  farsele lui Meilhac şi 
Halevy 37 , fie 'n tablouri caricate , fie 'n scandaluri povestite în gazete, dar cuvinte cari - să ne ierte - nu ne privesc.
În a doua scrisoare d. 38  C. A. Rosetti mai descopere alte indicii în cronica „Timpului” despre cari pretinde că-1 
îndreptăţesc a presupune că sub semnul algebraic fie-sa e înţeleasă, şi anume 39  pasajul:
 
D-na X, al cării nume sonor poartă bonetul frigian 40 
Ce zice aci d. C. A. Rosetti ?
 
Numai una este în România femeia căreia, în fericita înviare a naţiunii la 1848 (vorbă să fie) i 41  s-a dat numele 
de ,,Libertate - sofia ” 12 .
 
Care e 19r  numele sonor ce poartă un bonet 43  frigian ? Fraza chiar e un lapsus, căci un nume nu poate purta un bonet 44 . 
Dar să lăsăm astea.
234
E inexactă afirmarea d-lui C. A. Rosetti că numai pe una în toată România o cheamă Libertatea. E plină lumea de 
numele grecesc Eleutheria , care e identic cu Libertatea 45 . Lefter şi Lefterii cât păru-n cap. D. C. A. Rosetti n-a inventat nici la 
1848 nimic nou 46 . N-a 47  făcut decât să traducă numele  Lefteria  din neogreceşte 48  în româneşte 49  , precum făcea şi cu 
versurile în Ceasurile sale de mulţumire 50 , şi atâta e tot.
Aşadar înc-o dată: d. 51  C.A. Rosetti 52  ţină-se mai cu seamă de ce s-a zis şi de cine a zis; nu amestece responsabilităţi şi 
persoane străine acestui lucru 53 .
Ceea ce  20r s-a zis dar nu este numele propriu al d-lui C.A. Rosetti ori al membrilor familiei sale, şi cine a zis nu e 
partidul conservator 54 .
Ceea ce 21r  afirmăm categoric despre d-sa [î]l priveşte; ceea ce credem sau ceea ce ştim, făr' a afirma, e treaba noastră, 
nu treaba d-sale. Am putea să credem că — republican fiind — şi virtuţile CE le 55  apără ar fi 56  res publica, dar, precît 57  timp 
n-o afirmăm, nu-l priveşte.
Doar n-o fi având d. C.A. Rosetti de  gând să  reintroducă Inchiziţia  şi să tortureze convingerile  neesprimate  ale 
conştiinţei?
Pentru a ne esplica corupţia ce-a răspândit-o în ţară, tovărăşia sa cu Mihăilescu - warszawsky , impunitatea acestuia, 
îmbogăţirea peste 58  noapte şi fără muncă a Caradalelor, Costineştilor, Stolojenilor , pentru a ne esplica toate acestea mintea 
noastră şi-o fi făcând ea ipotezele ei şi asupra cuibului din 59  care asemenea virtuţi publice răsar. Dar, pe cât timp nu afirmăm 
ceea 60  ce credem şi ştim, lucrurile aparţin conştiinţei noastre şi nu-l privesc pe d-sa.
D. C.A. Rosetti 22r  cere ,,o dezminţire nobilă 61 , categorică” 62 .
De la cine?
De la Fantasio? A dat precât [î]l iartă convingerea.
De la partidul conservator?
Aci să ne ierte d. C.A. Rosetti.
D-sa 63  apelează 23r  în zadar la bărbaţii de căpetenie din partidul conservator cerându-le... ce? Un atestat de virtute şi de 
moralitate pentru sine sau pentru fie-sa.
Nimeni nu e dator de a-i da un asemenea atestat, nimeni nu e dator de-a afirma sau a tăgădui supoziţiunile ce 64  şi le 
face d. C.A. Rosetti singur despre vreun membru al familiei sale şi ne îndoim că ar fi existând un om în ţara asta 65  care i-ar 
putea da un asemenea atestat, fie 66  chiar dintre amicii săi cei mai de aproape. Ceea ce ştim sau credem, fără a afirma negru pe 
alb, despre moralitatea sa privată este treaba noastră, nu a d-sale. A d-sale e şirul scris şi vorba grăită; convingerea despre 
valoarea sa şi despre valoarea tuturor efuziunilor sale de moralitate este a noastră şi nici suntem datori a i-o spune, nici [î]l 
priveşte măcar .
 
Reproducem aici, în ordinea convenţională a paginării caietului manuscris, suita de redactări care, prin reducţii şi 
sintetizări constituie materia celor două RĂSPUNSURI publicate de Eminescu în ,,Timpul” din 27 martie (Un răspuns 
d-lui C.A. Rosetti) şi 6 aprilie (Al doilea răspuns d-lui C.A. Rosetti). l. iniţial mijloace de-a combate atare politică 2. 
după d. C.A.  Rosetti şters 3.  după  part  [idului  ]* şters 4.după parti[dului  ] şters; zicând  supraintercalat 5.  după 
speranţa d-voastră şters 6. citat barat de poet cu creion albastru, ca de altfel toate celelalte citate din acest articol; cu 
acelaşi creion albastru poetul face şi numerotarea paginilor 7. Fără aprindere deasupra lui Du calme şters 8. după pe 
şters 9. după şi cu d[-ta]şters 10.după pseu şi pseud şterse succesiv 11. după care se [poate]şters 12. după absolut 
nimeni şters 13. deasupra lui o va face sau nu şters 14. şi mai mare deasupra lui îngrozitoare şters 15.iniţial ceea ce 
faci d-ta, ar[ătând ] apoi scornin [d] 16. urmează Dar să ve [nim de unde am plecat] şters 17. după Aşadar, spre a reveni 
de unde am plecat, d. C.A. Rosetti face un apel < zădarnic> zadarnic la bărbaţii de căpetenie din partidul conservator 
cerându-le ... ce? Un atestat de < bunăpurtare > virtute, o afirmare de ceea ce cred ei despre < fie-sa> fiica d-sale ori 
despre d-sa însuşi. Nimeni nu e dator de-a da un asemenea atestat de moralitate < şi credem că nu e [om]> poate nici 
este om în ţara aceasta care i l-ar putea da de bună credinţă şters pentru a fi reluat în final 18. iniţial ,,Românul”, pentru 
a putea lărgi responsabilitatea scriitorului cronicei şi - asupra alt[ora] 19.adecă sofisma generalizării supraintercalat 20. 
citat barat cu creion albastru 21.  după politica ţării şi apreciarea  şters 22. după pe X şters 23.  după şi cari şters 
24.iniţial cronistul nostru le-a reprodus nu numai în interesul ştirilor diverse 25. iniţial Dar să venim la crima ce i se 
atribuie lui Fantasio, care îndealtmintrelea-l priveşte 26.a scris deasupra lui s-a scris în ,,Timpul” şters 27. după al cărui 
pseudonim, al unui nume adevărat d. C.A. Rosetti 'l ştie fără nici o îndoială şters 28. femei învederat deasupra lui 
muieri şters 29. iniţial pungaş apoi cicisbeu 30. iniţial < Fantasio> El n-a povestit de la sine; era un zgomot ce îmbla 
din gură 'n gură prin Bucureşti. El n-a numit a nume pe nime. 31. după necunoscute şters 32. daca presupune aşa ceva 
supraintercalat 33. iniţial Nu stă a nume fie-sa scrisă în ,,Timpul” 34. supraintercalat 35. deasupra lui dumnealui şters 
36. după şi-n farsele şters 37. după Haley şters 38. după adresată membrilor de căpetenie ai partidului conservator şters 
39. după anum [e] şters 40. citat barat cu creion albastru 41. după i-a dat şters 42. citat barat cu creion albastru 43. un 
bonet deasupra lui bonetul şters 44. iniţial în genere e chestie de un lapsus (de-a susţine în> fraza chiar, căci un nume 
abstract nu poate purta un bonet concret. 45. iniţial E plină lumea < Elef [teria ]> de numele < grecesc> Eleutheria , 
care e absolut identic cu Libertatea. 46. iniţial Aşadar d. C.A. Rosetti n-a inventat nici aci nimic. 47. după Grec precum 
este de origine şters 48. după neog [receşte ] şters 49. după ro [mâneşte ] şters 50. iniţial ceea ce-a făcut şi în Ceasurile 
de mulţumire 51. după ţină d. C.A. Rosett [i] şters
52. iniţial d. C.A.Rosetti egalitarul 53. iniţial nu amestec responsabilităţi străine, pe care le-o fi privind corupţia publică 
şi politică răspândită în ţară de d-sa, nu defectele vieţii sale private oricare ar fi ele 54. urmează Şi atâta susceptibilitate 
? Un partid să ia răspunderea pentru ce s-ar scrie în  <  satire) pagina de satire? Despre femei ,,din popor” chiar 
„Românul” cuprinde adeseori ştiri curioase, dar d. C.A. Rosetti nu e din popor, e din Fanar, deci din societate, şi aci se 
schimbă regulele. Permită-ne a i-o spune că societatea în care intră cei ce şi-au călcat ,,onoarea militară şi jurământul 
militar” la 11 februarie, societatea fără onoare şi fără jurământ nu este aceea care poate pretinde < respectul cuiva> un 
tratament deosebit şi vorbele de moralitate şi onoare pe care d. C.A. Rosetti le întrebuinţează cu profuziune nu le prea 
înţelege — permită-ne a i-o spune - nici nu le-a înţeles vreodată. şters 55. deasupra lui le va fi apăr[înd ] şters 56. ar fi 
235
deasupra lui sunt şters 57. după precum şters 58. după Carada[lelor ] şters 59. după privat şters 60. după aceste lu 
[cruri ] şters 61. după categorică şters 62. citat anulat cu creion albastru 63. iniţial Aşadar, spre a reveni de unde am 
plecat, spunem că d. C.A. Rosetti 64. după d-lui C.[A. Rosetti] şters 65. iniţial ne îndoim că ar fi un om în ţara asta 66. 
după de nu şters
 
[„D. C.A. ROSETTI FACE DIN NOU APEL...”]
 
2264
 
D. C.A. Rosetti 197r  face din nou apel la mai mulţi din membrii cei mai influenţi ai partidului conservator în privirea 
cronicei iscălite  Fantasio şi voieşte a implica responsabilitatea politică a acestor bărbaţi cu responsabilitatea jurnalistică a 
cronicarului ,,Timpului” 1 . Şi 2 , cu aceasta restricţiune chiar, numai 3  ceea ce s-a spus în „Timpul” despre d-ta ori ai d-tale 4 , a 
nume, clar, categoric, aceea te priveşte, d-le Rosetti 5 , şi ai dreptul a insista, dar ceea ce crede cineva despre d-ta sau ce ştie făr' 
a afirma 6 , aceea nu te priveşte pe d-ta, precum ceea ce substitui d-ta unui X din ,,Timpul” nu ne priveşte pe noi.
 
1. iniţial în responsabilitatea jurnalistică a spiritualului cronicar al ,,Timpului” 2. după D. C.A. Rosetti cu asta bate 
ca la o uşă cu toba, ce nu i se deschide, şi se adresează la oameni cari nici într-o privire, nici în privirea culturii, nici în 
privire socială, nu sunt de-o seamă cu d-sa, cerându-le oarecum un testimoniu de bună purtare privitor la un membru al 
familiei  sale  . Egalitate da, d-le C.A.  Rosetti, dar această egalitate nu merge in infinitum  şters 3. Şi, cu această 
restricţiune chiar, numai supraintercalat 4. oi ai d-tale 5. d-le Rosetti supraintercalat 6. deasupra lui spune şters
 
[„MARFA PATRIOTISMULUI...”]
 
2264
 
Marfa patriotismului 199r  d-lui C.A. Rosetti vânzându-se cu bun preţ şi prin mezat, fiind strigător al preţului 1  onor. 
Giani, d. C.A. Rosetti a scos o altă marfă la maidan, virtutea sa casnică. Fantasio, sub a sa răspundere, a reprodus sub 2  rubrica 
Cronica un zvon 3  public, o poveste ce îmblă din gură 'n gură prin Bucureşti, ca două muieri 4  rele, amândouă măritate se vede, 
s-au smuls de păr pentr-un amant. Fantasio, al cărui nume sta îndealtmintrelea oricând la dispoziţia d-lui C.A. Rosetti, precum şi 
a tuturor cari cred a fi fost insultaţi prin el, n-a numit în realitate nici un nume, precum se şi cade. A cita numele virtuţilor cu 
tarif ar fi a face reclamă pentr-o breaslă veselă, care face adeseori politică, dar nu are a face cu politica.
Acestea sunt 198r  singurele esplicări ce ne credem datori a le da d-lui C.A. Rosetti în privirea nouăi mărfi pe care-o 
scoate în gazetă.
Daca însă insistă numaidecât de a-şi recunoaşte fiica sub o literă algebraică din şirul unor istorii scandaloase noi nu-l 
putem opri de la una ca aceasta, facă ce-o pofti. E liber a presupune orice pofteşte despre vlăstarele d-sale şi o fi [având] cuvinte 
poate de-a presupune, cuvinte însă ce nu ne privesc.
 
1. al preţului supraintercalat 2.după un zgomot şters 3. deasupra lui zgomot şters 4. după muieri şters
236
[„FANTASIO PUNE...”]
 
2264
 
Fantasio pune 200r  un  x, un y , un  z, în sfârşit una din literele 1  cari  se 'ntrebuinţează  în algebră pentru a însemna 
mărimile dubii 2 . D. C.A. Rosetti pune mâna pe-o asemenea literă şi recunoaşte pe fie-sa. O fi având cuvinte să-şi recunoască 
familia şi-n farsele lui Meilhac şi Halevy, şi-n tablourile 3  maiştrilor olandeji, şi-n scandalurile povestite de gazete, dar cuvinte 
cari, să ne ierte d. C.A. Rosetti, nu ne privesc. Destul avem a lupta cu imoralitatea adâncă, cu lipsa sa de pudoare publică, 
pentru ca să mai cercetăm şi cuibul privat 4  din care aceste calităţi ale sale pot răsări 5 .
În o a doua scrisoare, adresată membrilor de căpetenie din partidul conservator, d. C.A. Rosetti mai află şi alte indicii în 
cronica lui Fantasio, despre 8  cari pretinde că-1 îndreptăţesc a prezuma că sub semnul algebraic  201r  fie-sa e înţeleasă şi anume 
pasajul
 
237
D-na X., al cărei nume sonor poartă bonetul frigian.
 
Ce zice aci d. C.A. Rosetti:
 
Numai una este în România femeia căreia, în fericita înviare a naţiunii la 1848, i s-a dat numele de ,,Libertate - sofia ”
 
Aceasta este absolut inexact. Sunt o sumă de femei în România pe cari le cheamă Eleutheria şi o sumă de oameni pe 
cari [îi] cheamă Lefter. Şi acesta este singurul nume pe cari un grec putea să-l dea fie-sei , pentru că numai un grec poate avea 
imprudenţa să dea un asemenea nume 7  de vreme ce romanii erau de felul lor satirici, ca şi românul, şi unui om care şi ar fi 
numit fiica astfel i-ar fi zis: Cave , pater, ne Libertas tua res 8  publica fiat .
 ______________
1. după cifrele şters 2. deasupra lui < necuno > necunoscute şters 3. deasupra lui pictura şters 4. supraintercalat 5. ale sale pot 
răsări deasupra lui publice răsar şters 6. după cari şters 7. iniţial şi acesta este adevăratul nume, pentru că numai un grec poate da fie-
sei un asemenea nume, Romanii 8. după respublica fiat şters
 
[„D. C.A. ROSETTI POATE FI...”]
 
2264
 
D. C.A. Rosetti  212r  poate fi din parte-ne din societatea şi familia celora cari la 11 fevruarie şi-au călcat jurământul 
militar şi onoarea militară., printr-un act de nespusă laşitate şi de negrăită tradare , oameni de 1  cari mâna călăului chiar s-ar 
dezonora atingându-i .
Şi un asemenea om ne vorbeşte de moralitate şi respect, de adevăr şi de onoare! Măcar atâta pudoare ar fi trebuit să-i 
rămâie să nu pomenească idei 2  sfinte pe cari nici e în stare să le priceapă, necum să le practice.
______________ 
1. după pe cari şters 2. deasupra lui lucruri şters
 
[„DIN STRĂINĂTATE...”]
 
2264
 
din străinătate,  239r  pentru că reflecta pentru 1  cei guvernaţi corupţiunea adâncă a clasei guvernante şi pentru că în adevăr din 
cuiburi infecte de 2  corupţie casnică nu poate ieşi nici moralitate publică. Cine se recunoaşte sub litere algebraice pe sine însuşi 
şi pe ai săi are poate raţiuni îndeajuns de-a se recunoaşte, dar raţiuni cari pe noi nu ne privesc.
238
Fiind tocmai în Săptămâna patemelor ne aducem aminte de cuvântul din Evanghelia lui Luca, cap. XXIII , v. 3. ,,Iară 
Pilat l-au întrebat pre el zicând: ,,Tu eşti împăratul jidovilor? El răspunzând au zis lui: Tu zici !”
În ,,Timpul” s-a vorbit poate 3  ceva despre nişte muieri rele — indiferent fiind numele lor propriu—iar d. C.A. Rosetti 
are bunătatea de-a recunoaşte pe una în public? 4  Tu zici! 5  Noi n-avem nici a afirma, nici a tăgădui nimic în privirea aceasta; şi 
e curat afacerea d-lui C.A. Rosetti de a-şi recunoaşte chipul şi  210r  asemănarea fie în tablourile maiştrilor olandeji, fie în farsele 
lui Moliere, fie în articolele „Timpului”. [Î]l priveşte.
Altceva ne priveşte în numele d-lui C.A. Rosetti. D-sa se numise pe sine şi pe-ai săi în societate, adecă în societatea cea 
bună românească, cum am zice. Permită-ni-se aci a ridica o strictă rezervă. Familiile bune româneşti datează multe din suta a 
treisprezecea şi a paisprezecea după Hristos şi au fost alături cu cei dentăi Basarabi şi Dragoşizi . Acestea au ridicat între 6  ele şi 
alte familii prin încuscrire , dar aci se sfârşeşte totul. Nu toţi pungaşii pe cari i-au adus fanarioţii, nu toţi Cârjaliii şi Caragialâii , 
nu toate stârpiturile Fanarului şi ale Orientului, nu toţi bandiţii lui Pazvan şi Ypsilant 7  pot pretinde a fi din societatea romană. 
Din societatea românilor ,,Românului” de cari era încunjurat d. Chiţu la banchet da; dar nu din societatea românilor adevăraţi şi 
în sensul propriu al cuvîntului 8 . Aci, în orice mocan din Săcele ori din Rucăr e mai multă nobleţă de rasă omenească, mai 
239
multă capacitate de adevăr, mai multă curăţie de  217r  moravuri private şi publice decât în întreagă 9  pătura superpusă de 10  plebe 
străină şi semistrăină care stăpâneşte azi România. D. C.A. Rosetti va fi făcând parte din societatea celor cu cari s' aseamănă , s-
adună, se potriveşte, din societatea română nu face parte, să ne ierte dnia-lui. Ce-ar zice oare răp . Nasturel - herăscu daca d. 
C.A. Rosetti s-ar pretinde dintr-o societate cu el? El ai 11  cărui strămoşi fusese  cancelari  sub Mircea cel Mare, sub Matei 
Basarab, sub cel din urmă din Basarabi — Constantin Vodă? Ce-ar zice când i s-ar spune că un grec, un venetic fanariot se 
pretinde a fi din societatea română?
____________ 
1. după imoralitatea claselor şters 2. deasupra lui din şters 3. supraintercalat 4. are bunătatea de-a recunoaşte pe una în public? 
deasupra lui găseşte că una din ele e fie-sa. şters 5. după Te priveşte! apoi Nu ne priveşte succesiv şterse. 6. după printre şters 7. nu 
toţi bandiţii lui Pazvan şi Ypsilant supraintercalat 8. iniţial şi propriu vorbind 9. supraintercalat 10. după de greco - bulgari ce 
stăpâneşte azi România şters 11. după care [fusese] şters
 
[„MORALA PUBLICĂ...”]
 
2264
 
Morala  211r  publică 1  îşi are şi ea legile ei, a căror alterare nu poate aduce 2  decât o deplină încurcătură, o deplină viţiare 
a simţului public în genere, a celui individual în parte. În adevăr, într-un timp în care vedem strălucind sub Steaua României pe 
conspiratorii de la Ploieşti pe de-o parte, pe autorii scabroaselor afaceri pe de alta, când va să zică înalta trădare e răsplătită ca o 
virtute, iar scabroasele afaceri îl sfinţesc 3  pe-un individ şi-i acordă imunitatea de-a 4  conduce singur cercetarea în contra sa, 
aberaţia trebuie să ajungă şi mai departe, trebuie ca omul onest şi considerat să fie bănuit, de vreme ce 5  s-o fi erijat unde-va 
principiul 6  că ţara aceasta trebuie coruptă până-n măduva ei, pentru ca să fie coaptă a cădea în  7  braţele deplinei anarhii şi şi 
mai departe.
____________ 
1. Morala publică deasupra lui Lumea morală 2. deasupra lui fi şters 3. după acoperă şters 4. iniţial de - a - şi 5. după s-a erij 
[at] şters 6. după în afară şters 7. după în mânile vrunui cuceritor şters
 
LA ADRESA D-LUI NICU XENOPOL
 
2264
 
Criticul   214r  —  non emunctae naris — de la ,,Pseudo - românul  ” 1 , d. Nicu Xenopol 2 , scrie un lung articol în 
,,Telegraful — Fundescu” în care se preface a se fi mîhnit 3  pe-o dare de seamă a mea asupra 4  Novelelor lui Slavici în care am 
relevat 5  şi insolenţele criticului de la ,,Românul”. Insolenţe , zicem, pentru că nu putem a îngădui 6  ca oameni cari abia şi-au 
şters praful de pe coate de-a doua
zi să 'nceapă cu acea obraznică suficienţă caracteristică grecilor şi evreilor de-a se pronunţa 7  negativ asupra 8  scrierilor unor 9  
oameni pe cari nici nu sunt în stare a-i pricepe.
Se preface, zicem, a se supăra pe partea 10  substanţială a dării noastre de seamă 11 .
 
Într-această  214v  unică privire vă doare pe toţi, fie faraonul hel dentăi de la „Tel[egraful ]” fie criticul non emunctae 
naris de la ,,Pseudo - românul ” 12 .
 
1. după ,,Românul” şters 2. d. Nicu Xenopol deasupra lui cari şters 3. deasupra lui supărat şters 4. după din şters 5. iniţial în care 
i-am relevat 6. iniţial pentru că nu vedem pentru ce am îngădui 7. iniţial de-a contesta 8. după despre şters 9. după unor şters 10. 
iniţial pe darea no[astră de seamă] 11. urmează pe când şters 12. după „Românul” şters
 
[„D. XENOPOL NE VA DA DECI VOIE...”]
 
2264
 
D. Xenopol  214v  ne va da deci voie a releva o cestiune care nu priveşte publicul. Orice - ar inventa şi dumnealui şi 
,,Telegraful”  despre terminaţia  numelor  sau  despre originea  mea,  asta nu opreşte pe părintele meu  de-a fi fost  boier 
moldovenesc, nici fie cu bănat, proprietar de moşie, alegător în colegiul I şi în rând cu neamuri cari fără îndoială se pot urmări 
pîn-în 1  timpul lui Alexandru cel Bun. Pe de altă parte, orice aş zice în bine sau rău despre d. Nicu Xenopol, asta nu opreşte ca 
părintele său să fi fost îngrijitor al 2  temniţei din Iaşi şi 3  străin, ni se pare ovrei de origine, în orice caz român [nu]. Ierte-mă d. 
Xenopol, dar realităţile acestea, or fi având importanţă ori nu, e totuşi o realitate 4  cunoscută de toată [lumea] în  210v  sfera 
noastră, care nu se poate schimba. Aşadar, tot ce scorneşte despre originea mea sunt pure minciuni,  iscodite  de-o fantazie 
bolnăvicioasă , precum şi trebuie s-o aibă un redactor al ,,Pseudo-Românului”. Singura invenţie pe seama mea 5 , neadevărată 
dar având o umbră de probabilitate, e că aş fi armean de origine 6 , un lucru care nu m-ar supăra deloc, de vreme ce armenii 7  
sunt mai vechi în ţara noastră decât chiar Dragoş al Maramureşului 8 . Dar chiar această supoziţie e gratuită; şi se bazează. pe 
faptul că sunt originar din Botoşani, [în care] colonia armeană e din secolul al treisprezecelea.
 
1. iniţial pân'la 2. după de şters 3. după şi ovrei de origină şters 4. iniţial dar lucrurile acestea, < or> or fi având importanţă ori nu, 
240
rămân lucruri reale 5. iniţial în seama mea 6. iniţial de origine armean 7. după cu ade [vărat]* şters 8. după şi decât ro [mânii] şters
 
[„MI-AM ADUS APOI AMINTE...”]
 
2264
 
Mi-am adus  217r  apoi aminte de suplantarea romanilor în Bizanţ de către greci şi de mizeria 1  morală şi intelectuală care 
s-a încuibat acolo timp de-o mie de ani. Peste el vin turcii cari se 2  contagiază de putrefacţiunea acestui imperiu şi — cu toată 
zestrea lor umană de probitate 3  şi vitejie — putrezesc în 4  câteva  212v  sute de ani ca de ciumă. Cum? Această mizerie seculară, 
această corupţie seculară, această pungăşie şi acest spionaj secular să fi trecut fără a lăsa urme în organizaţia fizică şi morală a 
unei fiinţi atât de impresionabile precum e omul? O mie cinci sute de ani de putrejune bizantină să nu fi trecut în sufletul, în 
creierul, în vertebrele fanarioţilor? Aceste stârpituri fizice, mioape , înclinate a avea o cocoaşă, să nu fie şi ca suflet miopi , să n-
aibă cocoaşa morală corespunzătoare? Căci ceea ce această canalie intelectuală nu poate pricepe niciodată este adevărul.
• 
că un  216r  grec -— în calitate de 5  ambasador al Moldovei — au precupeţit Bucovina, pe când Domnul albanez ş-au lasat să-i 
taie capul pentru ea 6 . Că un grec au vândut jumătate 7  ţara Moldovei şi  8  că iarăşi greci a fost aciia cari au vândut din nou 
petecul ce nu se dăduse vândut. Încât
m-am convins că tot răul, toată mizeria, toată infamia de care e pătată viaţa noastră publică grecilor se datoreşte. Daca se va lua 
pe rând numele ofiţerilor cari 9  în noaptea de 11 fevruarie şi-au călcat jurământul şi onoarea militară se va afla că sunt greci de 
origine. Se va zice că mulţi s-au asimilat cu românii, mulţi sunt buni patrioţi, bun români. Ei bine, aşa fie. însă aci, etnologic 
vorbind, am zice cu Sf. Augustin: pater semper incertus . Etnologic vorbind oamenii aciia nu sunt greci: sunt albanezi ori în 
genere ilirii şi tracii cei peninsulari cari 10  s-au grecit , au trecut drept greci, dar n-au fost greci. Am zice că grecul se  214r  
distinge prin  miopie  fizică, abstracţie făcând de daltonismul intelectual pentru tot ce e virtute, pentru tot ce e onestitate, 
pudoare. De ce grecii sunt miopi? Pentru că în anticitate ochiul lor nu putea pricepe nici toate culorile, chiar Homer nu le 
cunoaşte pe toate, pentru că zestrea lor fiziologică e din altă epocă a pământului şi ochii lor fizici au fost epuizaţi de civilizaţia 
bizantină şi nu mai pot ţine pas cu dezvoltarea înainte a altor ochi omeneşti. La toate rasele îmbătrânite şi decrepite miopia se va 
găsi des.
Nu se pot altoi, pentru că uscătura nu se poate altoi. Sunt stârpituri morale, stârpituri fizice, stârpituri intelectuale, catâri 
etnici.
 
fizic stârpituri,  217r  intelectual catîri 11 , incapabili a pricepe ori a produce un adevăr, moraliceşte mlaştine infecte de 
neruşinare şi de libertinaj. O! natura nu minte niciodată! Când pune-o viaţă *-n două picioare — miop, cu privirea ascuţită şi 
vicleană, înclinat a avea o cocoaşă fizică, i-a dat totodată şi cocoaşa morală în suflet, i-a [dat] suflet de grec mizerabil pentru 
vecii vecilor. Privirea popoarelor arice e sau clară şi curajoasă sau adînc 12  tristă. Englezul are ochi sinceri*. Slavul ochi trişti. 
Nici unul din popoare nu are ochi de pungaşi şi de spioni cum le are un Roset ori un Pantazi Ghica.
____________ 
1. după corupţia şters 2. după putrezesc şters 3. iniţial cu toate calităţile lor um[ane ] apoi capitalul lor uman de onesti [tate ] 4. 
după repede şters 5. în calitate de supraintercalat 6. de la pe când Domnul până aici supraintercalat 7. după B[asarabia ] şters 8. 
după pe bani şters 9. urmează au luat puterea şters 10. urmează au trecut de greci dar n[-au fost greci] şters 11. iniţial moraliceşte 
catâri apoi catâri moraliceşte 12. după melan [colică ] şters
 
[„NU GĂSIM O ZICERE...”]
 
2264
 
nu găsim  242r  o zicere care să coprinză pe acest ?, ba încă, deşi avem în limba noastră vreo vorbă împrumutată de la greci care 
să aibă în sine pe ?, rumânii nu-l citesc decât ca pe t 1  sau, cari voiesc să se pocească , aceia-l citesc ft ... Această slovă sau 
glăsuire ? este născută în braţele căldurii şi moliciunii Asiei şi Africei, unde oamenii vorbesc din gât mai mult şi din vârful 
limbii cei lăţite de căldură. De acolo au venit şi grecii în 2  Grecia şi de-acolo au şi adus-o. În tot locul unde oamenii sunt 
sănătoşi şi toate organele vorbirii şi le au întregi, desăvârşite şi sănătoase, acolo acest fel de glăsuire cu 9 nu este socotit decât 
ca un lefet sau o greşală a naturii; un acest fel de om ce pronunţiază aşa trebuie să aibă felurimi de adjective spre batjocură, 
precum peltic, gângav şi altele. Cum poţi dumneata să gândeşti că poate naţia noastră să se 'nobileze prin lefeturile şi greşalele 
naturii?
            ____________
1. după th şters 2. deasupra lui din şters
 
[„ÎN DISCURSUL ŢINUT LA l MAI...”]
 
2264
 
În discursul  292r  ţinut la 1 mai în Adunarea deputaţilor d. Kogălniceanu. a constatat din nou că, încă de la 26 fevruarie 
(10 martie) 1881 1 , d. V. Boerescu adresase reprezentanţilor României din străinătate o circulară prin care le zicea ,,că toate 
puterile au primit Comisiunea Mixtă 2 ”.
Ei bine, nu era exact 3 .
241
S-a văzut în urmă că nu numai puterile nu primiseră Comisiunea 4  Mixtă, dar o respinseseră . D.V. Boerescu afirmase 5  
ceva inexact,  dăduse o informaţie  lunecoasă 6  reprezentanţilor  României,  pentru a-i face să  lunece  ei  înşii  pe terenul 
anteproiectului 7 .
 
Toate puterile s-au şi rostit în favoarea Comisiunii Mixte şi a intrării Austriei în această Comisiune, zicea d. Boerescu. Astfel 
fiind, noi am rămânea izolaţi daca am stărui în opiniunea emisă în sânul Comisiunii Europene de cătră delegatul nostru. Suntem dar în 
plecare a adera la rândul nostru la formarea Comisiunii Mixte şi a reintra 8  aşa în acord cu celelalte state.
 
Toate acestea  293r  erau din cuvânt în cuvânt inexacte.
Fără de-a respinge pe faţă cererile Austriei, unele din puteri 9  erau adânc nemulţumite de atitudinea şovăitoare a 
guvernului român şi-l suspectau a fi, pe sub mână, în înţelegere cu Viena. Pe când reprezentanţii noştri din străinătate încercau 
ca  bună credinţă  10  să pledeze în favorul drepturilor ţării, miniştrii străini le râdeau în faţă 11 , presupuind că aceste vulpi 
orientale, după ce ştiau 12   de înţelegerea cu. Viena, voiau să-şi dea aerul de-a protesta în contra pretenţiilor austriace spre a 
amăgi 13  c-un cusur subţire puterile 14  apusene şi pe Rusia mai cu seamă. De esces de sinceritate Europa ş-aşa nu ne-a crezut 
242
nicicând capabili; secta 15  etnică ce ne guvernează au îngrijit, de patruzeci de ani încoace, ca şi românilor să le iasă în străinătate 
reputaţia de care 'nainte aveau a se bucura numai consângenii d-lui C.A. Rosetti 16 .
Astăzi d. Stătescu   294r  afirmă cu aceeaşi gravitate pe care şi-o dădea d. Boerescu 17  ,,că toate puterile au aderat la 
propunerea Barrere 18 ”. Oare după ce afirmarea celui întâi ministru al cabinetului Brătianu s-au dovedit a fi nu numai inexactă, 
dar poate 19  cu intenţie inexactă 20 , afirmarea 21  celui de-al doilea să 22  fi meritând mai multă crezare?
D. Stătescu ne zice în adevăr 23 :
 
Nu ţin la eticheta lucrului, cât la lucru chiar. Daca eticheta a devenit odioasă şi este o sperietoare atât de mare încât ar fi destul s-
o aplice cineva unui lucru bun 24 , pentru ca el să devie neacceptabil ; ei bine, putem să modificăm eticheta. În loc de Comisie Mixtă 
s-o numim Comisie de supravegheare.
 
Când prin 25  urmare d. Stătescu declară a ţinea atât de mult la Comisiunea Mixtă a propunerii Barrere încât  295r  puţin 
[î]i pasă cum ar  chema-o  , numai 26  Comisiune Mixtă să fie, oare să nu fim în drept a repeta acuzarea ce-o face d. 
Kogălniceanu 27 , ca d. ministru de esterne ,,nu se poate degaja 28  de actele predecesorului său 29 ”?
Faţă însă c-o asemenea împrejurare şi cu faptul 30  că guvernul actual, departe de-a voi să apere Dunărea, a spus chiar 
inexactităţi 31  reprezentanţilor din străinătate, ce 32  sfat 33  mai poate da ţara, care 34  să nu fie în pericolul de-a încăpea pe mâna 
relei -credinţe ? Dar o notă analogă cu cea de la 26 fevruarie 1881 e în stare a răstălmăci şi a falsifica votul cel mai clar şi mai 
hotărit 35 ; în stare a obliga ţara la lucruri pe care ea nici de gând n-a avut să le conceadă; în stare, c-un cuvânt, să substituie o 
politică străină şi 36  interese străine vederilor ţării şi intereselor noastre 37 .
Trăim în epoca suplantării 38  generale.
Precum poporului   296r  românesc i se substituie pe aceeaşi espresie geografică Caradalele şi străinii în genere, tot 
astfel 39  interesului nostru naţional i se substituie propunerea Barrere şi vederile 40  Austriei. Lucrul nu e decât firesc şi în ordinea 
decadenţei noastre naţionale 41 . Această substituire 42 , acest  qui pro quo formează chiar obiectul  zilnicei  bucurii a ,,Pseudo 
Românului”  43 .
Ce rămâne însă de făcut decît 44  de-a esprima pur şi simplu absoluta neîncredere într-un guvern care, prin neadevăruri 
spuse în favorul unei politici 45  străine, a încercat să compromită cu intenţie, dacă n-au şi izbutit a compromite, cestiunea 
Dunării? Ce rămâne de 46  făcut faţă d-un 47  guvern care înainte de toate e de rea credinţă ?
El vine şi strigă: ,,Arde casa! Ce sfat îmi daţi”? Sfatul ar fi să ia apă s-o stingă, dar acesta l-ar da cel ce nu ştie cu cine 
are a face. Individul ce strigă ,,Arde!” 48  n-are, în cazul nostru 49 , nevoie de nici un sfat, el 50  singur  297r  a pus foc casei şi dacă, 
naiv şi de bună credinţă , i-ai da consiliul să toarne apă 51 , el se va preface că te ascultă cu cea mai mare grabă, dar va turna... 
untdelemn. Ce sfat i se poate da 52  omului în care n-ai încredere şi care-a dovedit în mod irecuzabil că nici o merită 53  ? Doar 
acela să scape lumea 54  de el înainte de toate; apoi vom. vedea ce e de făcut.
Dar se 'nţelege că acest sfat nu le place roşiilor. Când le spunem 55  vorba ce Shakespeare o pune uneori 56  în gura 
persoanelor sale: „Mergi 57  de te spânzură, căci ţi-ai încheiat socotelele cu lumea 58 !” atunci sentimentul cam 59  friguros al 
nimicniciei 60  intră în d. C.A. Rosetti, 1 61 -apucă istericalele 62  şi 'ncepe a aiuri 63 .
,,Nu există partid conservator, pentru că 64  nu vrea să ne scape [de] cordeaua de matasă 65 ! Dac' ar exista, ne-ar  298r  
întinde o propunere şi nu ne-am zugruma 66 . Dar nu există, nu 67  există pentru că ne lasă 68  să ne zbatem şi nu ne taie funia 69 .
Cam aceasta este argumentarea ,,Pseudo-Românului” de alaltăieri, mortificat de rezerva absolută pe care şi-a impus-o 
partidul conservator în cestiunile esterioare faţă c-un guvern în care n-are nici o încredere 70 . Dar oare cel ce nu face ceea ce 
faceţi d-voastră nu 71  există? Oare e un cuvânt
acesta 72 ? Daca noi nu ne croim pensii reversibile, am murit 73 ? Daca nu ne creăm lefuri de zeci de mii de franci din buget ni s-a 
luat pânza de pe faţă 74 ? Dacă nu proclamăm republica la Ploieşti şi nu ameninţăm cu asasinatul am dat ortul popei 75 ? Oare 
numai aceea se numeşte existenţă care se manifestă prin minciună şi malonestitate 76 , precum se manifestă existenţa voastră 77  
de străini pripăşiţi în România?
              ____________
1. după 1884 şters 2. citat barat cu creion albastru 3. deasupra lui adevărat şters 4. după Com[isiunea ] şters 5. 
cuvântul a mai fost scris de două ori dar şters 6. deasupra lui falsă şters 7. iniţial pentru a-i induce în eroare şi a-i face 
să lunece pe terenul anteproiectului 8. după reint [ra ] şters 9. iniţial cele mai multe dintre puteri 10. supraintercalat 11. 
iniţial le râdeau cu milă în obraz 12. după pe sub mână şters 13. deasupra lui pentru a trage pe sfoară şters 14. după, 
ac[este] şters 15. după d-alde C.A. Rosetti şi şters 16. iniţial de patruzeci de ani şi mai bine, ca în străinătate să le iasă 
şi românilor numele pe care nainte l-aveau numai grecii. Se ştie că au a se < plânge numai grecii> bucura numai grecii. 
< Lumea> Lumea cunoaşte că „grec” în franţuzeşte e sinonim cu pungaş (înţeles figurat i se da cuvântului „grec” în 
franţuzeşte> Oricine ştie ce înţeles figurat i se dă în franţuzeşte vorbei „grec” 17. iniţial cu aceeaşi greutate cu care 
afirma d. Boerescu 18. citat barat cu creion albastru 19. supraintercalat 20. după falsă şters 21. după pentru a < face> 
înainta interesele unei puteri străine şters 22. după merită mai multă crezare şters 23. deasupra lui într-un răsuflet şters 
24. după chiar şters 25. deasupra lui prin şters 26. după zică-i chiar „Madame Donau ”, precum a botezat-o publicul 
bucureştean şters 27. după Cog [ălniceanu ] şters 28. după de tot şters 29. citat barat cu creion albastru 30. iniţial, faţă 
cu faptul 31.  deasupra lui neadevăruri  şters 32.  după pentru a face să lunece pe  <  terenul> <  terenul>  terenul 
concesiilor şters 33. după poate să [dea] şters 34. după ce vot mai poate da şters 35. iniţial cel mai hotărât 36. după 
celei şters 37.după ei şters 38.  iniţial suplantaţiunii  39.  iniţial Precum poporului românesc i se suplantează şi i se 
substituie Caradalele şi toţi străinii, tot astfel 40. deasupra lui interesele şters 41. urmează şi de stat şters 42. după 
atitudine şters 43. urmează Ce bucurie pe el că partidul şters 44. iniţial Ce rămâne în adevăr de făcut încât 45. deasupra 
lui puteri şters 46. după în adevăr şters 47. d-un supraintercalat 48. urmează Sfătuiţi-mă ! şters 49. în cazul nostru 
supraintercalat 53. după căci şters 51. iniţial i-ai da sfatul să toarne apă 'n foc 52. după dar şters 53. iniţial ca n-o 
merită. 54. iniţial Sfatul să se spânzure şi să scape lumea 55. după spunem şters 56. iniţial Shakespeare < spune> pune 
adeseori 57. după Eşti copt\ şters 58. deasupra lui noi şters 59. după intră, şters 60. deasupra lui cânepei şters 61. 
iniţial şi-l apucă 62. iniţial istericalele greceşti 63. urmează Atunci turbă grecul din el şters 64. pentru ca deasupra lui 
243
căci şters 65. cordeaua de matasă deasupra lui de ştreang şters 66. iniţial ne-ar întinde băţul unei propuneri pozitive şi 
nu ne-am îneca 67.  după nu există  şters 68.  după lăsăm  şters 69.  iniţial ne zbatem în spânzurătoare şi nu ne taie 
ştreangul 70. frază scrisă printre rândurile textului iniţial Dar mănânce-vă ciorile şi ajunge-aţi în neant . < Ajungere-aţi 
în realitate unde sunteţi> Dar ajungere-aţi unde sunteţi deja moraliceşte 71. după c-un cuvânt şters 72. aceste două 
interogative sunt scrise pe marginea din stânga; iniţial înlăuntru textului cel ce nu face ceea ce faceţi voi nu există? 
apoi Dar oare cel ce nu face ce face d-voastre nu există;  textul a fost transcris pe margine pentru lizibilitate 73. 
deasupra lui nu existăm şters 74. ni s-a luat pânza de pe faţă deasupra lui am < murit> murit şters 75. după popii şters 
76. deasupra lui pungăşie şters 77. urmează putredă şters cu care se şi încheia fraza.
 
[„ÎNCĂ UN CUVÂNT ŞI ÎNCHEIEM.”]
 
2264
 
Încă un  302r  cuvânt şi încheiem.
Fără îndoială — din toate reiese aceasta — că d. Boerescu, preocupat pururea de specule de bursă, de înfiinţări de 
Credite Mobiliare, de forma 1  diferitelor decoraţii 2 , de persoana sa 3 , vestită de la Convenţia comercială încoace, nu e decât 
ceea ce-l arată a fi fizionomia sa confiscată , un viclean fără 4  idei mari şi organice, un oportunist, un negustor de espediente, un 
om incapabil poate de-o hotărâre energică şi clară. Nu noi ne vom erige vrodată în apologiştii acestui „faiseur ” politic, care are 
darul de-a compromite aproape 5  orice cestiune pe care va pune mâna. Şi tocmai pentru aceasta adevăratul său partid politic  303r  
nu poate fi compus din oameni ai ţării. Ovreiaşi pomadaţi şi frizaţi, galopini de bursă, gheşeftari şi antreprenori în doi peri, iată 
elementele pe cari le 6  încurajează şi cari 'l încunjură; cu 7  aceştia; singurii ce 8  sunt tot atât de uşori ca caracter şi inteligenţă, d-
sa face politică, economie naţională, istorie ... literatură chiar.
Dar, pe de altă parte, crede 9  că d. Kogălniceanu 10  — cu toată importanţa ce-o dădeau Mircea şi Ştefan cel Sfânt 
Dunării şi porturilor ei — crede în adevăr că numai cestiunea economică e cea care-o împinge pe Austria spre Orient, că numai 
preponderanţa economică o sileşte la subrepţiuni ca acea a d-lui 11  baron de Haan? Ştim prea bine că inima d-lui Kogălniceanu 
i-a 12  lăsat-o moştenire părinţii din părinţi, că nu din pură întâmplare se numeşte patriotică 13 , ca aceea a Pherekyzilor şi 
Gianiilor ... dar 14  patriotismul 15  însuşi nu poate merge uneori atât de departe încât, asupra intereselor economice, să întunece 
pe cele politice? Desigur că, întru cât s-atinge de campania sa personală, niciodată om politic n-a nimicit pe adversarul său în 
modul în care-a făcut-o d. Kogălniceanu şi fără îndoială buna dreptate, bunul simţ ,  304r  claritatea de vederi e în partea sa; 
nehotărârea, bizanti [ni]smul , „şiretlicul prost”, cum zice autorul foarte nimerit, în partea guvernului şi a d-lui Boerescu.
Dar nouă ni se pare — poate ne amăgim în privirea aceasta şi de 16  aceea nu dăm părerii noastre o formă categorică — 
ni se pare că, mai cu seamă în timpul de faţă, nu e cestiune numai de Dunăre. Există oameni — d-nii Hitrowo şi Skobelef 
bunăoară — cari nu au tocmai darul discreţiunii şi a căror vorbe sunt de natură a pune interesele economice în linia a doua. Nu 
zicem că linia a doua nu trebuie apărată; ea e sprijinul, rezerva, scăparea liniei întâia de luptă, a celei politice, însă e foarte 
prudent a nu uita de dragul castelului brâul puternic de întărituri politice, cari ele formează obstacolul întâi menit a sfărâma 
asaltul 17  impetuos al inamicului. Care e inamicul? Asta e cestiunea 18 .
Poate că  305r  n-a sosit momentul în care s-avem a alege, între două rele esenţiale, pe cel mai mic.  305r  Dar, daca acel 
moment ar sosi, e sigur 19  d. Kogălniceanu că tot acea politică ar  urma-o  în cestiunea dunăreană precum o urmează azi? 
Patriotismul d-sale cunoscut ne face a ne îndoi daca, în asemenea momente, ar fi tot atât de sigur pe vederile sale ca şi astăzi.
 _______________
1. după decoraţiile şters 2. iniţial obiecte de tinichigerie < cu care-şi> cu care-i place a-şi împodobi pieptul său 3. de persoana sa 
sintagmă anulată de poet, reintrodusă de noi din necesităţi contextuale 4. după comun şters 5. până aici începutul frazei anulat de 
poet, reintrodus de noi din necesităţi contextuale 6. pe cari le deasupra lui ce le încura [jează ] şters 7. după de la aceştia fostul 
m[inistru ]şters 8. deasupra lui cari şters 9. după crede şters 10. după Cu o [gălniceanu ] şters 11. după baronu [lui] şters 12. după 
e moştenită şters 13. iniţial că nu este din pură întâmplare în pieptul său şi nu din pură întâmplare se pretinde patriotică 14. modificat 
din Dar 15. după patr [iotismul ] şters 16. după nu punem ideea noastră în[tr-o formă categorică] şters 17. după uriaşul apoi impetu 
[osul] şters 18. urmează Amândoi însă, după a noastră părere, acela care promite a fi mai slab. Ne-ar duce prea departe dac - am arăta 
toate cuvintele pentru cari credem că unul va fi < desigur> mai slab decât celălalt şters 19. urmează că eliminat aici ca o simplă 
anticipare a lui că următor
 
[„NU DREPTUL FRANCEZ...”]
 
2264
 
Nu dreptul  314r  francez concret, formulele de drept francez trebuia să ni le - aducă ; nu canalul Senei, [ci] formulele 
după cari se construieşte un canal, pe cari să le adaptăm căderii râurilor noastre şi să le traducem aci în cifre concrete.
 
[„LEGE MODIFICATOARE ...”]
 
2264
 
Lege modificatoare 390r  legii de percepţie de la 11 mai 1867 (26 m.* 1868) art. 25 al. 4.
 
Dreptul agenţilor fiscali de-a urmări contribuţiunile datorate statului, împreună, cu zecimile adiţionale, încetează la finele anului 
al 3-lea de la începutul fiecărui exerciţiu.
244
 
Inalienabilitatea teritoriilor ţărăneşti, abuzuri — lege nouă
Legea tocm [elelor ] agricole —           „        ,,    „
 
[„S-A ORÂNDUIT...”]
 
2264
 
S-a orânduit  357r  procuror al C[urţii ] Populeanu să facă o anchetă. D. P[opuleanu ] ca caracter care merită încredere; 
dar ne întrebăm, auzind că d. Kiri [ţescu ] este menţinut în funcţiune, deşi minist [rul] s-a convins din cele petrecute că e încă o 
mişelie a lui: A vrut serios ministr [ul] să facă o cercetare
şi ***, [sau să-şi] cocoloşească şi să-şi spele favoritul ? O să poată să descopere cineva mărginit de mijloacele ce un prefect fără 
scrupul şi fără ruşine dispune? Pişca - stânjenul , Pişca - Şerban Vodă. Ce-o să poată să descopere un om cât de onest — prefect 
fără scrupul şi fără ruşine.
 
[„PROROC MINCINOS S-AR FI NUMIT...”]
 
2257
 
Proroc mincinos  372r  s-ar fi numit acela care acum şase ani ar fi prezis următoarele lucruri:
Ca după şase ani bugetul cheltuielelor se va urca cu 40%.
Că funcţiile se vor înmulţi la îndoit de ce au fost.
Că ele vor atârna aşa de mult una de alta încât autorităţile supreme să poată impune la câteva zeci de mii de oameni, 
pân-la ajutorul de scriitor din sat, purtarea sa politică.
Ca, după un sistem regulat, se vor opri procente din leafa fiecăruia pentru scopurile partidului.
Ca din ce în ce va deveni mai greu de - a - şi agonisi mijloace de subzistenţă în neatârnare de guvern şi că sporirea 
lefilor va spori numărul celor ce caută posturi şi supunerea lor cătră oamenii cari pot distribui aceste posturi.
 
[,,ONORABILUL JOSUA QUINCY ...”]
 
2257
 
Onorabilul Josua Quincy 372r  povestea, într-o prelecţiune ţinută la Boston, ca a văzut pe cineva dând în New York , cu 
ocazia alegerii de deputat în Congres, 25 de 1  dolari pentr-un singur vot şi, mirându-se onorabilul că un om putea plăti atâta 
pentr-un singur vot 2 , i s-a dat asigurarea că, dacă acest candidat va fi reales, va face o speculă cu mult câştig; în sesiunea din 
urmă primesc 30000 de dolari pentru că izbutise 3  a trece un bill şi putea plăti un preţ bun 4 . Există oameni cari, printr-un 
serviciu de 5—6 ani  373r  în Congres, s-au făcut enorm de bogaţi, cari, fără a poseda o 5  mie de dolari, au ieşit din Parlament 
c-un sfert de milion de dolari.
(„New York Daily Times”)
 _____________
1. supraintercalat 2. iniţial pentr-un vot 3. după iz [butise ] şters 4. după pr[eţ ] şters 5. după un dolar şters
 
[„ADMIŢÂND CHIAR CĂ LAUDELE...”]
 
2264
 
Admiţând chiar că laudele ce şi le 1  administrează partidul roşu prin organele sale proprii ar fi laude sincere şi că 
defăimările ce le aruncă asupra opoziţiei conservatoare mai cu seamă 2  ar fi crezute 3  măcar de cei ce le aruncă, lucru de care 
cată să ne îndoim în cele mai multe cazuri, rămâne totuşi întrebarea ce valoare pot avea laude aduse de amicii, adesea de 
complicii săi proprii, ce crezare cată a se da defăimărilor unor adversari fără scrupule în alegerea mijloacelor lor de combatere. 
Pe de altă parte întrebăm — abstracţie făcând de orice vederi 4  de partid — ca fel de testimoniu de 5  sărăcie intelectuală şi-ar da 
acest organ daca am găsi că administraţia unui Chiriţopol e bună, stilul unui Fundescu 6  ori Bibicescu escelent, versurile lui 
Serurie vrednice de laurul pururea verde ori politica unui Pherekydis eminamente românească? Nimic nu degradează atât de 
mult intelectual
245
ca admirarea şi lăudarea răului. Helvetius zice cu drept cuvânt: Le degré d'esprit nécessaire pour nous plaire est une mesure 
assez exacte du degré d'esprit que nous avons. Daca n-am fi în stare a cunoaşte sau a  326r  preţui binele, calea-vale; lucrul se 
scuză pân-la un oarecare punct. Ceea ce e bun şi frumos în feliul său la apariţiunea lui în lume e atât de nou şi de străin prin 
originalitatea sa încât la întâia vedere nu cere numai s-avem minte sănătoasă, dar să ne şi deprindem cu acest lucru nou; se cere 
deci oarecare cultură în specialitatea acelui lucru. Dar venerarea celor rele, false, stupide sau absurde chiar nu are nici o scuză; 
prin asta se dovedeşte în mod irevocabil că eşti un dobitoc şi că vei rămânea dobitoc pân-la sfârşitul vieţii, pentru că mintea nu 
se 'nvaţă , ci se moşteneşte de la mama. La faveur prodiguée aux mauvais ouvrages est aussi contraire aux progrčs de l'esprit 
que la déchainement contre les bons zice Voltaire, iar Göthe zice: Obscurantismul veritabil nu consistă în oprirea răspândirii 
adevărului, clarităţii , folositorului , ci în aceea că i se dă curs şi trecere minciunii.
 
Văzut-am laurii sfinţi ai gloriei
De frunţi comune pângăriţi .
 
De aici  327r  se vede de ce obrăznicie e capabil un cap de rând când ai comis greşeala de a-l proclama mare spirit. A o 
face aceasta e un mijloc care nu se scuză prin nici un scop. Ş-apoi să vezi cu ce air distingue un asemenea păcătos priveşte 
asupra celor [mai] mari oameni cari au existat vrodată. Prea jos pus de natură pentru a se bucura de nespus de rara apariţiune a 
unui spirit în adevăr mare, priveşte c-un fel de aer de superioritate asupra acestui om mare, ca asupra unuia ce-l treci cu vederea 
de sute de ori şi în [ale] cărui încercări slabe de diletant arăţi cu rece preţuire de nimic, jumătate ironic, jumătate cu milă 7 . 
Acest air distingue faţă cu meritul adevărat e o apucătură cunoscută a 8   tuturor şarlatanilor călări şi pe jos, dar îşi 9  ajunge 
pururea scopul faţă cu capete slabe. Distins, fastidios, despreţuitor ...
246
 
Arată mândri şi nemulţumiţi:
Îmi par de bun neam şi din bună familie.
 
Nu-i ajungi cu prăjina la nas.
 ____________
1. supraintercalat 2. mai cu seamă supraintercalat 3. după asemenea şters 4. după p[artid ] şters 5. după şi-ar da această foaie 
daca şters 6. după Fund[escu ] şters 7. după mil [ă ] şters 8. după a. şarlatanilor şters 9. după nu-şi şters
 
[,,PRIMI INTER PARES...'' ]
 
2257
 
primi inter pares  280r  — coordinate cu supraordinate — precum temperatura cată 1  a se echilibra 2  şi tocmai din aceasta 
se naşte mişcare, tot astfel un popor se cultivă, caută a ieşi la suprafaţă şi dintr' aceasta se naşte mişcarea sa de emancipare, pe 
care nimeni n-o poate opri.
Daca opinia Ung[ariei ] despre noi e atât de rea precum afectează a [o] avea, cu atât mai bine pentru noi. Orice eroare 
asupra puterilor 3  noastre 4  este în paguba adversarului. Daca nu 5  sunt în eroare asupra noastră, şi limbajul vehement al foilor 
lor ascunde numai, c 6 -o manieră lăudăroasă, frica şi slăbiciunea care le stau ca un cui la inimă, iar cu atât mai bine pentru noi, 
căci atunci ştim că, oricît 7  va striga, ţine 8  în taină seamă de noi. A ne întrece însă 9  în epitete înjurioase cu ei mai avem poate 
talentul, dar n-avem înclinarea. Un lucru  li-l  putem mărturisi numai:  Beuge  machen gilt mehr. Daca lupta e necesară, nu 
injuriile vor fi armele celui victorios.
Ce mi-e rusul , ce mi-e ungurul? Ia pe unul dă în altul, vorba ceea.
Da, aşa e.
Casa de Austria, care le-a dat r[omânilor ] totul în trecut ca 10  răsplată pentru purtarea lor eroică în război şi iubirea 
lor 11  de neam în timp de pace, în 12  această Casă de Austria, care nu i-a nedreptăţit ca alţii, ei speră, ei cred, ei se 'ntemeiază Ei 
privesc supremaţia ungurească ca un accident nenorocit pentru ei în dezvoltarea istorică a monarhiei, ei speră chiar în 
ramificarea monarhiei, unde principiul 13  unităţii va face  281r  concesii raţionabile principiului decentralizării , bazat pe grupuri 
naţionale coordonate şi nu supraordonate . Politica românilor din Austria e politica austriacă şi ar fi bine daca M. Sa ar da 14  o 
atenţie binevoitoare numirii mitropoliţilor şi episcopilor , pentru ca nu prin ei să se introducă sâmburii de politică maghiară între 
români. Împărat sau rege, rege sau împărat, e indiferent cum monarhul românilor ardeleni va avea buna graţie de-a se numi.
Dar să stea în 15  legături mai directe cu unul din cele mai credincioase şi mai tinere popoare, care n-are vro 16  istorie glorioasă 
îndărătul său şi care bucuros ar fi să facă din istoria sângelui sau vărsat şi a culturii sale câştigate o victorie a Casei de Austria.
C-o Transilvanie mulţumită vrem Dacia? Dar modeşti ne cred maghiarii. O, noi mergem mai departe. C-o Transilvanie 
mulţumită vrem Imperiul Roman al Orientului. Căci o formă oarecare trebuie să ia în viitor Peninsula Balcanică daca e vorba să 
nu cază pradă cuceririlor din răsărit. Dar va fi o confederaţie dunăreană 17 , dar un Imperiu Roman al Orientului, lucrul îmi e 
indiferent. Dintre popoarele coordonate superioritatea va fi a aceluia care va munci şi va cugeta mai mult, şi lucrul se 'ncheie 
aci.
România a plătit-o aceasta şi a plătit-o scump: întâi, ca avantagie economice concese pe zece ani negoţului austriac, al 
doilea, prin  discreditarea  şi căderea unui partid onest, al treilea, prin venirea în locul acelui partid a tuturor adunăturilor 
orientale din ţară.
 
1. deasupra lui căta lăsat neşters 2. deasupra lui egali[za ] şters 3. după noastră, apoi adversa [rului ] şters 4. după adversarului 
e în pag[uba ] şters 5. după nu s-ar [înşela] şters 6. după sentimentul şters 7. deasupra. lui oricât şters 8. iniţial trebuie să [tină] 9. 
supraintercalat 10. după pe şters 11. după d[-lor] şters 12. iniţial deci în această 13. după unita [tea ] şters 14. după lua seama şters 
15. după d[irect ] şters 16. deasupra lui nici o şters 17. după balcanică şters
 
[„AR FI O EVIDENTĂ NEDREPTATE...”]
 
2257
 
ar fi o  279r  evidentă nedreptate de-a ne plânge de lucruri pe cari le-am suferit chiar de la acei cu cari acum avem un 
program comun 1  de muncă 2 , precum şi o lipsă estremă 3  de delicateţă.
 
l. după de [muncă] şters 2. după mu [ncă] şters 3. după de [delicateţă] şters
 
[„FELUL MEU, GURĂ MARE...”]
 
2257
 
Felul meu,  279r  gura mare fără de lucru mare, nu e de tine, tu ai stăpân şi vrei să te 'nţelegi cu. Mine asupra unor 1  
lucruri cari sunt ale stăpânului. Ce folos d' aci ? Mai bine mă 'nţeleg eu de-a dreptul cu stăpânul tău, care este ş' al meu, asupra 
unui 2  lucru care-i al lui, nu-i al tău.
— Da' cine şi dincotro?
 
247
1. deasupra lui unui [lucru] şters 2. după lucrului lui şters
 
[„MAI MULŢI POLITICIANI...”]
 
2257
 
Mai mulţi  279r  politiciani mai de mâna a doua cari cred că tot ce zboară se mănâncă a şi intrat în vorbă cu d. Melchior 
Lonyay. Mai pe urmă d. Melchior Lonyay, care confundase atât de lesne lucru. cuprins cu lucru cuprinzător, a confundat şi mai 
rău lucrul altuia cu-al său propriu şi, într-o vecinică confuzie între al meu ş' al tău, s-au irosit * cu totul din politică 1 
 
1. urmează încă un rând, indescifrabil; pe verso se află scris Melchior Lonyay 1872
[„DE NU MAI VIN..”]
 
2257
 
De nu  279v  mai vin [ca] odată tatarii cu arcuri uşoare, azi vin ruşii cu tunuri Krupp. Asta-i crima 1 .
_____________ 
1. descifrare ipotetică a întregului fragment
 
[„NOI [Î]I ASIGURĂM...”]
 
2257
 
Noi [î]i  279v  asigurăm că românii, să vrea numai, în trei zile şi s-ar părea că de când e lumea şi pământul n-a existat 
picior de ungur în Ardeal. Dar nu vor, şi ştiu ei bine de ce nu vor.
 
[„CE AŞTEPTĂM NOI...”]
 
2257
 
Ce aşteptăm  279v  noi decât să vină* Rusetachi ***, care - ar vrea să dea numelui nostru *** un caracter grecesc.
 
[„UITE, UITE...”]
 
2257
 
Uite, uite — a prins  281v  mămăliga coajă, nu-i glumă. Apoi pare că ne cam ştim de multişor cu d-nii unguri, slavă 
Domnului. Le-am apucat*** alături.
 
[„DE DRAGUL...”]
 
2257
 
De dragul  281v  unui ţigan n-are să-şi schimbe Ardealul numele.
[„DAR DE VREME CE...”]
 
2257
 
Dar de  281v  vreme ce noi vrem nu numai să supunem popoarele pământului, ci să şi le fericim totodată şi, ştiind focul 
fraţilor maghiari de-a se 1  reîmprospăta prin elemente omogene,  deasemeni  nobili descendenţi, vom aduce pe turcii din 
Imp[eriul ] bizantin — pe toţi cu mic cu mare — şi i-om aşeza în Ungaria, asemenea pe tatarii din 2  Dobrogea.
             ____________
1. după aduce şters  2. după şi pe cerchezi şters
 
[,,SĂ NU SE CREAZĂ...”]
 
2264
 
248
Să nu  286r  se crează deci că ungurii au mai puţină duşmănie 1  în contra elementului românesc decât alte neamuri străine. 
Din contra, la ei duşmănia creşte în 2  patratul neputinţei. Cu cât neputinţa de-a maghiariza pe români e mai simţită cu atâta 
învierşunarea e mai mare. Daca dincolo de Carpaţi elementul românesc ar fi considerat precum se cuvine, egal îndreptăţit cu 
celelalte naţionalităţi, liber în dezvoltarea lui materială şi intelectuală, alipirea morală a lui ,,Pesther Lloyd” ar 3  avea poate ceva 
ademenitor pentru români. Dar, în starea de duşmănie în care se află lucrurile, înseamnă a **** 4  contra noastră înşine, a da 
sprijn celui ce loveşte în noi, a iubi pe cei ce ne urăsc. Creştinesc precept , dar neurmat de nimenea, nepractic.
___________ 
1. după ură şters 2. deasupra lui cu şters 3. după ar fi poate apoi s-ar putea recomanda ca consideraţie succesiv şterse 4. după a 
întări pe şters
 
[,,DEOSEBIREA ÎNTRE CELE DOUĂ SOCIETĂŢI...”]
 
2264
 
Deosebirea între   257r  cele două Societăţi e aşadar esenţială. Cea din Bucureşti urmăreşte în adevăr emanciparea 
economică, nu s-a amestecat nicicând în jocul de ambiţii din 1  care consistă în mare parte 2  viaţa politică la noi, s-a păzit chiar 
de acest teren pe 3  care a lupta e poate o datorie, dar 4   a încetat de-a fi o onoare, şi-a 5  mărginit de bunăvoie 6  câmpul ei de 
activitate 7 , abstracţie 8  făcând de partide 9 , de guverne, de 10  luptele pentru funcţii, onoruri şi diurne. Clubul din Iaşi are altă 
origine şi altă menire. Fondat după iniţiativa unor cumularzi şi vânători de diurne de cari lumea se miră de unde au atâţi bani de 
cheltuit, a fost întrebuinţat ca  un mijloc viguros în alegeri, ,,negoţ şi industrie” au fost pretextul aparent, inscripţia 11  pentru 12  
cei naivi, influenţa electorală - scopul veritabil şi unic al activităţii Clubului. Odată viciat în originea sa, nu ideile sunt lucrul de 
căpetenie pentru el 13 .
___________ 
1. după vul [gare] apoi vulgare şters 2. în mare parte supraintercalat 3. după sing [ur ] * şters 4. după pentru şters 5. după şi 
şters 6. deasupra lui ca însăşi şters 7. deasupra lui luptă şters 8. după acel al demolării economice a poporului şters 9. deasupra lui 
partizi şters 10. după de persoane şi de locuri şters 11. după tabla şters 12. după pentru şters 13. nu ideile sunt lucrul de căpetenie 
pentru el şters dar restituit aici aici raţiuni contextuale
[,,SCRIIND ACELE ŞIRURI...”]
 
2270
 
Scriind acele  62r  şiruri pline de amărăciune ne-a trecut prin minte raportul ambasadorului bizantin, Priscus , trimis la 
Curtea lui Attila. Acolo găsi un roman care fusese adus ca prizonier, dar îşi recâştigase libertatea şi se afla 1  bine. Acesta spuse 
uimitului Priscus : că aci nu e eternă şicană, ca-n Imperiu, că judecăţile sunt strict drepte, că judecătorii nu. sunt venali, că 
generalii 2  nu mănâncă continue bătăi ca ai romanilor, încât prin aceasta birurile să devie în permanenţă insuportabile. Ceea ce 
cineva câştigă cu muncă onestă, de aceea se poate bucura în linişte, cu totul opus stărilor de lucruri din Imperiu. Un alt scriitor 
vechi, Salvian, observă că acei romani cari fug la goţi nu se tem de nimic mai mult decât ca să redevie romani. Ba chiar toţi 
oamenii mici ar căuta refugiu la goţi daca ş-ar putea lua cu ei puţina avere ce-o posedă. Căci acolo nu li-i permis celor mari, ca 
la romani, să asuprească pe cei mici. (Salvianus: Una et consentiens illic Romanae plebis oratio, ut liceat eis vitam, quam 
agunt, agere cum barbaris. Et miramur, si non vincuntur a nostris partibus Gothi , cum malint apud eos esse quam apud nos 
Romani ? Itaque non solum transfugere ab eis ad nos fratres nostri omnino nolunt; sed ut ad eos confugiant, nos relinquunt.)
 ___________
1. modificat din se află 2. după bătăile c[ontinue ] * şters
 
[„BIZANTINUL PRISCUS ...”]
 
2270
 
Bizantinul Priscus 63r  fu trimis la anul 448 la Curtea lui Attila, regele hunilor, în Ungaria de azi. Prisci excerpta .
 
[„SALVIANUS, PREOT DIN MARSILIA...”]
 
2270
Salvianus, preot  63r  din Marsilia, născut la 390 dintr-o familie galică . Noul Ieremia . Din numeroasele sale uvraje a 
rămas 1  un tractat, De gubernatione Dei (V, 8), în care spune că barbarii au fost însărcinaţi de Dumnezeu ca să pedepsească 
lumea romană.
             ____________
1. iniţial n-a rămas decât
 
[„DAR, SE VA ZICE...”]
 
249
2264
 
Dar, se va  262r   zice, ce au făcut conservatorii în timpul acesta ? Conservatorii ? De l  câte ori un guvern liberal - 
autoritar sau liberal -roşu încărca ţara cu zeci sau cu sute de milioane de datorie nouă, ei căutau s-o plătească din pământ, din 
iarbă verde. Disconcertaţi ei înşii de-o mişcare
al cărei efect a fost prefacerea poporului românesc într-un popor de aspiranţi la funcţiuni, adecă la boierii, cei 2  ce înţelegeau 
lucrul se luptau ca o barcă împotriva valurilor mării, căci revoluţia sociala , departe de-a se fi isprăvit, c şi azi în fierbere  3  şi nu 
 a  va înceta poate  5  decât cu pieirea Românici 6 ,
              ______________
1. după Palialive şters 2. după ei în[ţelegeau ] şters 3. după clocote şters 4. după dovada articolele ,,Românului ” şters 5. 
supraintercalat 6. urmează căci în revoluţia socială ce s-apropie străinii numără aproape un milion, graţie cosmopolitismului care-a 
inspirat toate legile noastre organice traduse din alte limbi şters
 
250
[„CU UN STAT CA AUSTRIA...”]
 
2264
 
Cu un stat  318r  ca Austria, din cauza ungurilor, a 1  maloneştilor de unguri — e absurd, domnilor. Nu daţi vina Casei de 
Austria pentru prostul tratament ce au a îl suferi românii din Ardeal. Ştiţi prea bine că dualismul i-a fost imp[us] Austriei de 
dinafară; ştiţi prea bine că Pacea de la Praga şi d. de Bismark îndeosebi au castrat Austria prin dualism pentru a-i face acţiunea 2 
 impotentă în Confederaţiunea germanică.
Îndealtmintrelea germanii din Austria au putut cere ce li se cuvine pentru că sunt liberali şi demagogi. Daca ungurii sunt 
politiceşte maloneşti, daca calcă legea naţionalităţii şi articolul din Constituţie, daca supun împăratului spre iscălire decrete şi 3  
legi cari sunt în flagrantă  inconsecuenţă  cu ceea ce  împ  [ăratul  ] i-a făgăduit lui Şaguna, cu ceea ce e înscris în legile 
fundamentale al Ung[ariei], cum împăratul este de vină ? Pozi [ţia ]
 _______________
1. după din Ungaria, şters 2. supraintercalat  3. după cari şters
 
[„ROMÂNUL DIN AUSTRIA...”]
 
2264
 
Românul din  382r  Austria 1  a ţinut cuvântul ap[ostolului ] Pavel: Oricine să 'ncerce a fi liber, dar daca eşti slugă, fii 
slugă cu credinţă. Dar stăpânul e stăpân pe mine fizic, pe puterea mea fizică, pe viaţa mea fizică cel mult 2 ; nu e stăpân pe 
sufletul meu, care este a lui Dumnezeu, nu pe limba mea, care e limba în care grăieşte sufletul meu.
Neplăcut ca împ [ăratul ] le-a pus vataf pe ungur.
Rom[ânul ] va zice: Frate, iartă, dar nu sunt stăpân pe puterea mea, ci numai pe sufletul meu. Te iubesc şi totuşi dau în 
tine.
Italiani, bosniaci.
 _____________
1. din Austria supraintercalat 2. pe mine fizic, pe puterea mea fizică, pe viaţa mea fizică cel mult deasupra lui pe 
viaţa şi pe avutul meu şters
 
[„ARE ROMÂNUL O VORBĂ...”]
 
2267
 
Are Românul  87v  o vorbă populară: Ai împrumutat nuiele să faci gard ? Gardul putrezeşte, da' datoria nu putrezeşte. Ai 
împrumutat de la împăratul Constituţie să faceţi stat ? Statul putrezeşte, da' obligaţiunile nu putrezesc.
Aţi combinat obligaţii către Coroană şi naţionalităţi să faceţi stat maghiar. Statul maghiar putrezeşte, naţionalităţile nu 
putrezesc.
 
[,,[CEL] CARE-ŞI VA MUŞCA MÂNILE...”]
 
2264
 
[Cel] care-şi  288r  va muşca mânile c-a făcut o asemenea lege El va fi cel care se va ruşina de-o astfel de lege El va fi; cel 
care se va simţi umilit că a putut mângâia cu sufletul său astfel de speranţe El va fi; cel care-şi va recunoaşte neputinţa contra 
dreptului şi contra voinţei naţiunii  El va fi; cel care va trebui să mărturisească  imposibilitatea  de-a planta pe democraticul 
pământ românesc sistemele împrumutate de la vechiele state feudale ca Germania El va fi; cel care-n fine va pierde din aceste 
cauze orice prestigiu, orice autoritate şi cea mai de pe urmă rămăşiţă de consideraţiune în ţară El va fi.
 
[„«ROMÂNUL» DE LA 22 FEVRUARIE 1874...”]
 
2264
 
„Românul”  289r  de la 22 fevruarie 1874 publica următoarea respectuoasă cerere guvernului:
 
Art. 79 (Codul Penal) prevede pedepse aspre contra celor cari, prin presă, ar comite vreo ofensă , contra persoanei M. Sale 
Domnitorului sau contra ,,vreunui alt membru al familiei Domnitorului”.
Însă M. Sa Domnitorul fiind fără îndoială din cea mai numeroasă familie princiară din Europa şi presa democratică română 
neavând nici un exerciţiu în genealogia familiilor princiare, guvernul este rugat foarte respectuos să binevoiască a publica prin  290r  
„Monitorul oficial” un tablou lămurit de membrii vechei şi ilustrei familii a M. Sale Domnitorului Carol I al României (Karl - eitel - 
friedrich -Zephirin - ludwig , principe de Hohenzollern sigmaringen etc. etc. etc.).
251
 
La 24 fevruarie reapare aceeaşi 1  respectuoasă cerere, cu o observaţie importantă tipărită cu litere de-un deget:
O familie atât de numeroasă ca a M. Sale Domnitorului Carol I dobândeşte necontenit noi membri, fie prin naşteri, fie 
prin căsătorii, pe cari presa română este în imposibilitate de-a-i cunoaşte.
Guvernul mai este dar respectuos rugat să ne ţie necurmat prin „Monitorul oficial” în curentul tuturor naşterilor de 
ambele sexe şi al tuturor căsătoriilor ce se vor săvârşi în ilustra familie a M. Sale Domnitorului Carol I.
            ________________
1. după ace[aşi] şters
 
[RĂSPUNSURI II]
[„DAC' AR FI FĂCUT-O...”]
 
2264
 
Dac' ar fi  372r  făcut-o cu intenţie, cu intenţiunea de-a ne indigna pân-în adâncul inimei, de-a ne face să voim pornografia 
, plagiatul 1 , minciuna şi tradarea, atunci şi-ar fi ajuns scopul şi ar fi în adevăr un mare om politic. Din nenorocire nu credem c-a 
făcut-o cu intenţie.
După asta nu 2  mai lipseşte decât ca ateistul C. A. Rosetti să se facă mitropolit primat şi madame 3  Pupăză damă de 
onoare.
 _____________
1. după minciuna şters 2. după numai şters 3. madame supraintercalat
 
[„DEŞI NIMIC ALT DECÂT...”]
 
2264
 
Deşi nimic   373r  alt decât nepotul  sârboteiului tafecciu  care-a vândut creştetul sfânt al domnului Tudor 1  în mânile 
grecilor, se pretinde acum de boier mare, la care alţii n-ar fi vrednici a fi slugi măcar.
Dar acest autor a mers şi mai departe. S-a declarat întâi el însuşi renăscător 2  al dramei şi poeziei române, a pus în 
foaie 3  în margini negre de doliu numele tuturor oamenilor cuviincioşi 4  cari nu voiau să 5  se aboneze la asemenea literatură şi 
să-i fie intim în familiile lor, a făcut albie de câine pe nemuritorul nostru Alecsandri, necum pe alţii. Şi răsplata ?
Bene-merenti clasa I — după recomandarea ilustrului Urechia ni se pare.
             ___________
1. iniţial Deşi nimic alt decât nepotul tafecciului sârb care-a vândut pe Tudor, capul sfânt 2. după refor [mator ] şters 3. în foaie 
supraintercalat 4. oamenilor cuviincioşi deasupra familiilor oneste şters parţial 5. după să primească asemenea lucru şters
 
[„EXISTĂ ACI ÎN BUCUREŞTI...”]
 
2264
 
Există aici   375r  în Bucureşti un soi de smintit de care se păzeşte toată lumea — sârb de neamul lui, şi anume 
strănepotul 1  acelui sârbotei trădător, Macedonski, care-a vândut creştetul sfânt al lui Tudor pe mâna adunăturilor de vagabonzi 
ale grecului Ypsilante 2 . Acest individ - smintit în opinia oricărui om — , deşi nepot de sârb prost, se pretinde neam de boier de 
Ţara Românească, ca şi când n-ar fi existând nimene — în satul lui Cremene — care să ştie vorbirea acestei ţări. Dar nu numai 
atât. El, în gândul lui de dobitoc, e mai mare poet decât Alecsandri şi, ca s-o dovedească, înjură pe venerabilul 3  bătrân în modul 
cel mai neomenos: el e mai învăţat decât toată Academia la [un] loc, deci face Academia albie de câine. Ca să dăm o probă de 
producţiunile clasice ale acestui idiot cerem scuze cititorilor noştri că 4  cităm o probă din necuviinţele lui poreclite  5  literare.
• 
Urmează apoi  376r  scene intime din institutul de morală, în care autorul se rătăceşte.
Ei bine — care e răsplata ? Bene-merenti cl. I - Un escroc , un plagiator, un pornograf — decorat !
Ei bine ! Să mai primească 6  sau să mai poarte cineva o medalie pe care-o poartă un asemenea om de nimic ! Daca se 
poate una ca aceasta !
Ba sârbul a găsit şi un lăudător - un grec — Giuvaras 
Escrocheriile din Dobrogea.
 ____________
1. prefixul stră - supraintercalat 2. iniţial pe mâna lui [Ypsilante ] apoi pe mâna grecului; lui Ips [ilante ] apoi pe mâna < 
puşlamalelor > ad[unăturilor ] lui Yps [ilante ] 3. după băt [rânul ] şters 4. deasupra lui să şters 5. după lit [erare ] şters 6. Să 
mai primească sau supraintercalat
[„NOUL BIZANŢ...”]
 
252
2264
 
Noul Bizanţ  376r  s-a cretinizat moraliceşte şi intelectual sub domnia turcului şi trebuia să se  cretinizeze . Grecul, popor 
negustoresc de ţărm de mare, nu munceşte şi nu ştie a munci. El trăieşte din tranzacţii — umilit cu turcul, obraznic cu creştinul 
supus.
 
[,,NOROCUL NOSTRU...”]
 
2264
 
Norocul nostru  377r  în epoca fanarioţilor a fost că nu toţi pretinşii greci erau în 1  realitate greci. Cei mai mulţi dintre ei 
aveau numai limba grecită , însă era ori albaneji ori bulgari. Dar amândouă popoarele au sânge tracic în ele, sunt înrudite cu noi 
şi s-au asimilat lesne. Grecul veritabil 2  nu se va asimila niciodată.
______________- 
1. deasupra lui rel şters 2. după ad[evărat ] şters
 
[,,MAIORESCU”]
 
2264
 
Maiorescu  12v 
Caracteristica lui Anghel [:]
E instr [uit]
E gentil (Ramshorn )
E nobil
E d-ai noştri
Cine vorbeşte 
Dimancea
Epurescu
Guluţă Effendi
 
[,,CONS[ ILIUL ] COMUNAL”]
 
2264
 
Cons[iliul ] comunal
Cariagdi
Anton Mavrus
Dr. Sergiu
Gr. Serurie
Nae Manolescu 
Porumbaru 
Marin Christu 1 
Triandafil 
Toroc Mişu 
Stancu Bechianu 
V. Hernea 
P. Buescu
(Lahovari)
 
Cam[ era] de Comerţ
Socec
Preş . Cost. Atanasiu- 
Cugler
Nae Ionid băcanul 
Cons[iliul ] judeţean
Voreas 
Aurelian preşed [inte ]
Alexandrescu
 
1. urma pană , Buescu şters pentru a fi reluat mai jos
[„CE SPUNE ÎN TOATE DISCURSURILE D-LUI ?”]
 
2264
 
Ce spune  315r     în toate discursurile d-lui? Să mă lovească pe mine.
Dictatura.
A doua zi după lovitura de stat Cuza a 'ntâlnit pe M. K .—pied de nez (sfârlează ) — lovitura de stat este a lui Cuza. Ca 
să facă fapte mari.
Toată lumea a fost cu dumnealui.
Da drepturi naţiunii întregi.
Voieşte  315v  să 'mpingă * lucrurile şi să facă dictatură în favoarea mea. Lovitura de stat — pentru a da puterea altuia.
 
[„CONDIŢIUNILE CELE MAI PROPRII...”]
253
 
2264
 
Condiţiunile cele  313r  mai proprii unei naţiuni în cutare situaţiune.
Oameni cari nu citesc nici o carte, nici un jurnal.
Lahovari, mult talent, cu multă instrucţiune.
Cari sunt tradiţiunile d-lui Lahovari? Sunt tradiţiuni româneşti? Nepotul caimacamului de la Craiova din timpul Zaverei 
nu ştie româneşte, vorbeşte rău româneşte. Când vorbeşte Lahovari
rom[îneşte ]*** ***
când nici  313v  nu ştie rom[îneşte ].
De convenţie numai l .
Un regim foarte liberal şi poziţie parlamentară.
Dionisie Fotino.
Epoca apelpisiţilor .
Zavera . Caimacam la Craiova.
De la aceşti d-ni nu pot s' aştept un program, numai d. Cogălniceanu putea să facă un program de guvernare, are 
cunoştinţele cerute.
___________ 
1. iniţial Convenţie numai
 
[„DACA ŞINCAI...”]
 
2263
 
Daca Şincai  46r  ţinea la pântece desigur Iosif II, care-a vorbit cu dânsul, l-ar fi făcut profesor * aulic * la Viena; se 
'ngrozeşte *. Dar Şincai era român, era mândru. Şincai n-a fost la Roma şi la Iosif II ca să se vânză *; a murit sub un gard.
 
[„E CURIOS...”]
 
2275B 
 
E curios  82r  că 'ntr-o rasă pură nu există invidie. Fiecare se bucură de ridicarea unuia dintre ei. E d-ai noştri, cum s-ar 
zice. Iluzionismul 1  identităţii merge atât de departe încât evreii prefac pe orice om mare în jidan. Mie mi s-a 'ntâmplat s-aud pe 
unul zicând că Brahm, fiul neutrului *
Brahm, n-ar fi decât Abraham şi în consecuenţă de-al nostru şi Napoleon I al franţuzilor ar fi iudeu . Horatius Fleckeles .
 ______________
1. modificat din Iluzia
 
[„DACA MAGHIARII...”]
 
2264
 
Daca maghiarii,  385r  atunci când erau mari şi tari, n-au putut deznaţionaliza pe nimenea, cu   atât mai puţin vor putea-o 
astăzi, când sunt sub o dominaţiune de nu străină, desigur însă grozav de neutrală, şi care nu poate să-i încurajeze la 
persecuţiunea naţionalităţilor decât în detrimentul lor. Căci 1  ori[ce] persecuţiune e o sumă  2  [de] putere vie cheltuită în zădar 
care, întrebuinţată în 3  munca pentru ridicarea rasei 4  maghiare, ar fi roditoare, pe când astfel e stearpă şi n-are alt rezultat decât 
a împiedeca şi pe ceilalţi în dezvoltarea lor.
______________ 
1. după Ori şters 2. o sumă supraintercalat 3. după pentru şters 4. după poporului şters
 
[„A SPUNE GRECULUI...”]
 
2257
 
A spune  415r  grecului că e român înseamnă a-l lăuda şi a-l împinge 1  să fie om cumsecade. Dar a spune românului că nu 
e român e o insultă gravă, demnă numai de un grecotei malonest 2  cum e redactorul „Pseudo 3  - Românului”.
 ______________-
1. după sf[ătui ] şters 2. supraintercalat 3. supraintercalat
 
[„AUSTRO-UNGARIA AR TREBUI...”]
254
 
2257
 
Austro-Ungaria  244r  ar trebui să simţă că Tratatul de la Londra e o cursă ce i s-a pus de către celelalte puteri şi că c'est 
un jeu au plus fin.
 
[„EMANCIPAREA ECONOMICĂ ŞI INTELECTUALĂ...”]
 
2257
 
Emanciparea economică  244r  şi intelectuală a întregului popor românesc.
Nu ne mai trebuie epitrop în nimic şi nicăiri. Nu trebuie nici unguri epitropi, nici germani, nici ruşi. Încolo admitem 
orice formă de convieţuire cu alte popoare, fie aceea o convieţuire cu maghiarii sub Coroana Sf. Ştefan, fie cu 1  toate celelalte 
popoare în Imperiul habsburgic sub
Coroana de Austria — idealul 2  unităţii politice ne e cu desăvârşire indiferent. Un singur lucru putem pretinde de la oricine: să 
respecte naţionalitatea noastră cum o respectăm noi pe a lor. Crede oare Austria să câştige preponderanţă pe Dunăre permiţând 
ungurilor infamiile câte se comit?
Precum nu  245v  admitem în dezvoltarea muncii noastre şi a economiei noastre epitropia unui negoţ exercitat de străini, 
precum nu admitem în dezvoltarea noastră intelectuală epitropia unei limbi străine — pe chiar sora franceză, necum nemţeasca , 
slavoneasca sau ungureasca — având noi epitropi naturali limba latină şi 3  fiica ei, limba românească din suta a şaptesprecea , 
tot astfel... precum nu adm [item] în bis[erica ] noastră 4  epitropia Bizanţului sau a Romei, tot astfel evident că nu admitem nici 
epitropie pe Dunăre şi sfătuim pe tot românul să facă asemenea nouă. Pe tot românul, oriunde ar fi 5 , sub a oricui stăpânire s-a 
afla.
 
1. după cu nemţii şters 2. după un [ideal] şters 3. după şi limba şters 4. urmează, decontextualizată , trimiterea subliniată 
Pasajul din Jiricek Traci 5. iniţial de oriunde ar fi
 
[„UN POPOR SE NAŞTE...”]
 
2257
 
Un popor  245v  se naşte prin reacţiunea unei rase în contra unei dominaţiuni străine:
ruşii — tatarii
ungurii — românii
spaniolii — olandejii 
Naturile generoase ţin cu cel slab şi vin în ajutorul lui. Astfel se sporeşte puterea acestuia. Contra lui Mohamed pol[onii 
] şi ung[urii ] n-au luat parte din invidie.
 
[„STĂPÂNUL POLITIC...”]
 
2257
 
Stăpânul politic  245v  a trupului şi a raporturilor lui de avere poate fi ici un Habsburg, colo un Romanov , dincolo un 
Rachenberg sau un Obrenovici; pe sufletul lui, pe limba lui, pe inima lui e stăpân Dumnezeu şi el, şi nimenea 'ncolo .
 
[„CITIM ÎN «JOURNAL DES DÉBATS »:...”]
 
2264
 
Citim în  320r  „Journal des débats”:
 
Se ştie că ratificarea Tractatului de la Londra, care regulează cestiunea Dunării, a fost amânată pentru şase luni, 
pentru a da statelor riverane timpul de-a consimţi la aranjamentele cari au fost luate în această privinţă de cătră puteri. Se 
asigură pe de altă parte că cabinetul din Londra a făcut cei dentăi paşi la Bucureşti pentru a îndemna pe guvernul român de-a 
adera la deciziunele Conferenţei. Reprezentanţii marilor puteri vor sprijini paşii guvernului britanic şi nu mai e nici o îndoială  
[că] negociaţiunile începute vor izbuti a da 1  un rezultat satisfăcător. România nu va putea în adevăr să se retranşeze în 
indefinit într-un non possumus din care ar sili-o să iasă interesele ei proprii chiar. Ştim, e drept, că România are multe 
255
remonstrări (greifs ) de făcut; dar e tot atât de puţin just de-a pretinde că interesele ei ar fi fost cu totul ignorate
la Londra de cătră puteri: ele au ţinut seamă de aceste interese în măsura în care a fost cu putinţă de-a o face. În 
această cestiune a Dunării, cari era de natură a inspira o seamă de îngrijiri şi care-a fost rezolvată într-un mod 2  atât 
de pacinic, erau trei grupuri de interese deosebite pe cari era vorba de-a le acorda. Erau mai întâi interesele Rusiei şi 
ale
Austriei, cari  321r  se contraziceau în mai mult de-un punct şi în privirea cărora înţelegerea s-a putut face spre 
satisfacerea amânduror părţilor interesate. Apoi veneau interesele micilor state ţărmurene, precum România, Serbia şi 
Bulgaria; şi în fine veneau interesele generale şi particulare 3  ale marilor puteri, cari asemenea nu se puteau neglige . 
Am avut deja ocazia de-a spune 4  cum Conferenţa a ştiut să iasă din această situaţiune delicată şi grea. Se 'nţelege că 
ea nu putea să dea satisfacere tuturor intereselor; dar, acordând Austriei şi Rusiei oarecari avantaje pe cari nu le 
256
putea refuza, le-a şi impus, în favorul statelor ţărmurene unele concesiuni cari merită a fi apreciate.
Una din principalele 5  remonstrări ale României era că Austria va fi reprezentată în mod permanent în 
Comisiunea Mixtă a Dunării. Această Comisiune având a se compune din delegaţii statelor ţărmurene, la care - ar fi 
venit să se adaoge un delegat al Comisiunii Europene, ales după ordine alfabetică, Austria era cea dentăi putere 
designată a-şi trimite reprezentantul şi, prin acest fapt, ea ar fi fost de două ori reprezentată în Comisia (Mixtă) de 
navigaţiune pe Dunăre 7 , care nu trebuie confundată cu cea europeană. Deci România, văzând în această prerogativă 
acordată Austriei o ameninţare a independenţei ei,  322r  această putere a renunţat la dreptul unei duble reprezentaţiuni. 
lată o concesiune serioasă,  care - ar  trebui să satisfacă 8  pe cei din Bucureşti. Dar mai sunt şi altele, mai puţin 
importante. S-a prevăzut de ex. cazul când România nu s-ar înţelege cu Rusia asupra planului de lucrări ce sunt a se 
întreprinde în braţul Chiliei şi Conferenţa a decis ca diferendul să fie supus direct puterilor, cari vor avea să judece în 
ultimă instanţă. În fine România şi Serbia ridicaseră obiecţiuni în privirea numirii subinspectorilor şi a diviziunii 
fluviului din punct de vedere administrativ. Asupra acestor două puncte puterile sunt în mod egal dispuse de-a le 
acorda satisfacerea legitimă la care au drept.
Executarea Tractatului de la Londra nu va întâmpina deci nici un obstacol serios şi, chiar daca dificultăţile, 
ridicate de elaborarea acestui tractat ar fi cu mult mai numeroase, totuşi nu desperăm de rezultatul final. Ne aducem 
aminte de îndoielele ce născuse 9 , acum câţiva ani, executarea Tractatului de Berlin. Părea la întâia vedere că acest 
tractat va fi nerealizabil, dar puţin câte puţin dificultăţile au fost aplanate şi Tractatul de la Berlin a putut fi executat, 
în dispoziţiunile sale principale,  323r  în mai puţin timp decum cutezam a spera. Tot astfel va fi şi cu Tractatul de la 
Londra, care, nu e decât o anexă a Tractatului de la Berlin.
 _____________
1. iniţial vor izbuti la un rezultat [satisfăcător] 2. după mo[d] şters 3. după parţial[e] şters 4. după zice şters 5. după 
prin[cipalele ] apoi prin[cipalele ] şters 6. după întâi şters 7. de navigaţiune pe Dunăre supraintercalat 8. după satisfa 
[că] şters 9. în ms se născuse
 
[,,PRINŢUL DIM. GHICA...”]
 
2264
 
Prinţul Dim. Ghica,  313r  un interes mare naţional în joc, o impresie tristă, nu amară, principiuri , nu program.
Care este programul ?
O repetiţiune din ceea ce a zis la Iaşi. A dezvoltat un program ? Nu este un om politic Un advocat foarte distins.
Om politic [este cel] care studiază toate condiţiunile unei societăţi şi-şi face un program al său.
La care instituţie numele său e lipit *, fie socială, politică sau economică? Omul politic e cel care are idei.
Să cunoşti Codul.
Ca să fii om de stat nu e destul să ştii Codu [l].
______________ 
1. după V, adăugat ulterior.
 
[„ÎN FOILE AUSTRIACE...”]
 
2264
 
În 2  foile austriace  209r  e aproape un mot d'ordre de-a pretinde că Austria urmăreşte ordinea în Orient. Valetul Austriei 
din România, d. Vasile Boerescu, botezase chiar partidul conservator, fără să-l întrebe, cu. numele specios de partid al ordinei. 
Nu trebuie să uităm că acest mare om de stat ne-a înzestrat cu Codul Napoleon, prin care s-au desfiinţat toate îngrădirile datoriei 
codificate
a pământului pentru păstrarea proprietăţii în mânile pământenilor. Iată ce zice d. ex. Codul Caragea, cap. III, § 
 
Cei ce vând lucru nemişcător , atunci numai poate să-l vânză la alţii, când mai nainte vor da de ştire celora ce au cădere sau 3  
epitropilor lor.
Se protimisesc la cumpărătoarea celor nemişcătoare:
a) rudele de sus şi de jos;
b) rudele de alăturea până la a patra spiţă când sunt şi părtaşi sau devălmaşi ;
c) rudele de alăturea pân' la a patra spiţă când sunt şi vecini;
d) cei ce sunt numai rude de alăturea până la a patra spiţă;
e) cei ce sunt numai părtaşi sau devălmaşi ;
f ) cei ce sunt numai vecini: (1) cei ce se vecinesc în lung; (2) cei ce se vecinesc în lat; (3) cei ce se vecinesc la un colţ.
 
Am fi vrut să ştim cum ar fi putut cumpăra străinii moşii şi case sub asemenea legiuire.
 
1. acest text are semnele grafice ale unei note de subsol: linie orizontală scurtă şi  asterisc 2.  după Atât şters 3.  după sau 
protimisis şters
 
[,,CÂND OPOZIŢIUNEA A 'NCERCAT ...”]
257
 
2264
 
Când opoziţiunea  232r  a 'ncercat în 1  Senat şi în Cameră să implore pe M. Sa Regele a garanta libertatea alegerilor ea a 
avut fără 'ndoială cuvânt. Ea ştia cu ce guvern are a face ţara, ştia că cetăţenii au să se aştepte din partea societăţii anonime 2  nu 
numai la presiuni, ameninţări şi corupţie, ci la mai mult, la atentate asupra vieţii.
De la un capăt la altul al ţării furtul de bilete 3  din urne, violarea secretului voturilor 4   şi scrierea lor sub controlul 
agenţilor administrativi, bătăile şi încercările de ucidere au fost la ordinea zilei; nelegiuri s-au comis, începând de la 5  ministrul 
- prezident pân-la scriitoraşul din sat. Toată haita flămândă de indivizi cari nu ştiu a munci şi a căror unică speranţă este un 
guvern ignorant ca cel roşu, ce 6  să-i hrănească din buget, s-a zvârlit asupra ţării ca lupii în turma de oi, începând cu capitala şi 
sfârşind cu nordul estrem al ţării, pretutindeni presiuni, pretutindeni corupţie, pretutindeni nelegiuire.
 
1. după atât şters 2. iniţial societăţii anonime de bandiţi 3. deasupra lui voturi şters 4. deasupra lui votului apoi voturilor şters 5. 
supraintercalat 6. deasupra lui care şters
 
[„ALTFEL «N. FR. PRESSE»...”]
 
2264
 
Altfel, ,,N. fr. Presse”  381r  se înşală când admite un antagonism real între slavii de sud şi români. Avem 1  cu toţii sânge 
tracic în vinele noastre.
T/ r români
T/ s bulgari, sârbi
T/ t albaneji
Un substrat comun etnic şi linguistic. Un radical comun drept bază
 
1. după suntem şters
[„CEL MAI AUTORIZAT...”]
 
2264
 
Cel mai autorizat  323r   din şefii opoziţiunii, d. Florescu, s-a asociat la aceste energice cuvinte ale primului ministru 
şi a zis că-n ,,ziua de pericol toţi, românii fără escepţie vor uita vechile lor disentimente, pentru a se întruni într-un 
singur partid, partidul naţional.” („Journal des débats” )
 
(Demisia din armată a generalului Manu; Eraclie Arion)
 
[„ÎN LOC DAR DE-A GĂSI...”]
 
2264
 
În loc  287r  dar de-a găsi necuviincios articolul în cestiune s-ar fi căzut mai bine ca indulgenţa lui relativă să dicteze 
tăcere celora cari s-au crezut în drept de-a se simţi atinşi. Ceea ce-am indicat noi, mai mult ironic şi în paralelă c-un caracter de 
comedie, nu este  singura indicaţie despre care am putea vorbi; sunt şi altele, cari ar putea să fie şi mai simţitoare pentru 
susceptibilităţile diverse 1 .
Asemenea nu ne-am fi crezut în drept a accentua o numire atât de nemerită din partea unui stat străin; l-ar privi aceasta 
pe acel stat străin. Dar în privirea ţării noastre suntem în dreptul nostru de-a pretinde ca asemenea alegeri 2  delicate să cază 
asupra unor oameni despre cari, daca nu se vorbeşte nimic de bine, măcar de rău să nu aibă nimeni a vorbi.
Oricine ne va putea crede că d. Ştefan Belu e pentru noi o persoană indiferentă şi om ca oricare altul, încât, pe câtă 
vreme
 
1. urmează Asemenea nu ne-am fi c[rezut ] şters 2. după numiri şters
 
[„ANGLIA ŞI RUSIA...”]
 
2257
 
Anglia şi Rusia  278r  în Asia.
Cestiunea Orientului european. Întru cât e solidară Germania cu Austria nu ştie nimenea.  Pommercher Musketier  . 
Franţa şi Italia în Tunis. Spania. Egipetul.
Danemarca, Suedia şi Norvegia, Portugalia, Olanda, Belgia şi Sviţera. Olanda. Boerii 1 . Vechile privilegii ale boerilor. 
258
Propunerea Schaepmann (62: 16) analogă cu Bradlaugh.
Belgia ministeriul Frere Orban . 1 600000 majori. 116000 Parlament 1/ 10. Consiliile provinciale, 1 / 6  2 .
 
1. grafic mai veche pentru buri , populaţie olandeză din Sudul Africei 2. după 7/ 10 şters
 
[„DE ACOLO AU IEŞIT TREI DINASTII ROMÂNE...”]
 
2264
 
De acolo  379r  au ieşit trei dinastii române: Basarabii, Muşaţii şi Corvinii . De acolo cel mai mare erou cu care se leagă 
ungurii, Ion Corvin, şi cel mai mare rege al lor, Matei cel Mare, care-a luat Viena. Vor să strice *** degeaba li-i
Soc. istorico - arheologică . Şcoala preparandală .
[,,UNIAD IOAN”]
 
2264
 
Uniad Ioan,  389r  vestit om despre care legenda spune multe. Născut la Uniad la 1387 1 .
Tatăl său un om însemnat.
Ioan s-a distins deja sub Sigismund (de Luxemburg ).
Împăratul Albrecht l-a numit la 1438 ban de Severin, unde are ocazie a-şi câştiga glorie împotriva turcilor.
După moartea lui Albrecht, Uniad se declară pentru Vladislav I în contra văduvei regale Elisabeta.
1442 împreună cu Nicolae Uilac (Nicolaus Olacus ) deveni voievod al Ardealului şi câştigă o biruinţă strălucită asupra 
turcilor.
              _____________
1. după 183[7] şters
 
[„ŞTEFAN V MUŞAT...”]
 
2264
 
Ştefan V Muşat  387r 
ca culminaţiune a trei dinastii române
 
[„CA TOŢI ROMÂNII ADEVĂRAŢI...”]
 
2263
 
Ca toţi  6v  românii adevăraţi Ştefan Vodă era ardelean de origine şi anume mureşan. Ca şi Uniad Corvinul , ca şi 
Basarabii toţi. Dar ce e Maramureş decât o combinaţie de cuvinte între Marmura (numită Poarta de Fier) şi Mureş, râul care 
trece prin ea.
 
[„DEŞI ÎN REALITATE...”]
 
2257
 
deşi în realitate  416r  poporul maghiar n-a ajuns niciodată la predominare în ţara lui proprie, nici în trecut, nici azi. Îndată 
după stingerea dinastiei lui Arpad, s-a succes până în ziua de azi o serie de dinastii străine recrutate 1  de departe şi de aproape, 
încât singura dinastie naţională cu care se laudă este familia arhiromânească a Iancului, voievodul Ardealului, a Corvinilor. 
Bonfiniu deducea familia dintr-o gens de patricii de la Roma; realitatea este însă că Corvinii erau boieri români de neam, iar 
îndeosebi tatăl voevodului Iancu ţinea în căsătorie pe o fiică din familia Paleologilor din Constantinopole. De aproape înrudiţi 
cu Basarabii, ba poate ei înşii Basarabi, aveau în marca lor un Corb c-un 2  inel în gură. Acest corb cu inelul în gură este însă 
identic cu corbul legendei lui Radu Negru. Radu Negru, zice Miron Costin, a trecut din Ţara Făgăraşului munţii şi-n şesul Ţării 
Româneşti a găsit 3 
             ______________
1. după din toate şters 2. după cu un şters 3. a găsit deasupra lui s-a 'nsurat şters
[„ACEŞTI OAMENI...”]
 
259
2257
 
Aceşti  oameni   244V  o  simt  aceasta  şi  de  aceea  joacă  rolul  de agenţi  provocatori: Grădişteanu,  virtutea  în 
descompunere. Cariagdi, Carada. Agenţi provocatori ai Rusiei.
 
[„AM FI CURIOŞI...”]
 
2257
 
Am fi curioşi  245r  cine întreabă pe d. Grădişteanu care sunt nestematele românilor ? Tot aşa de bine, la o privinţă, pe a 
regelui Spaniei, dar pe noi nu ne priveşte. D. G[rădişteanu ] nu este nici român, nici neromân -— cată ce este d. Grădişteanu.
 
[„ARE OMUL UN STĂPÂN...”]
 
2257
 
Are omul  245r  un stăpân şi acela e infinitul. Dezvoltarea omului nu merge în infinit, ci pân' la o proporţională . Nici un 
copac nu creşte pân' la ceri.
 
[„D. GRĂDIŞTEANU N-ARE NIMIC DE PIERDUT...”]
 
2257
 
D. Grădişteanu  245r  n-are nimic de pierdut, absolut nimic, nici chiar renumele de om cu castitate de moravuri şi cu 
onestitate de conştiinţă. D-sa nu are decât de câştigat... cât se poate de mult şi ŕ tout prix.
 
[„CINEVA POATE FI OBLIGAT...”]
 
2257
 
Cineva poate  245r  fi obligat prin locul naşterii sale de-a servi în armata ungurească, adecă de a-şi da puterile, trupul şi 
viaţa fizică pentru statul ungur, dar limba ungurească nu e nimenea dator 2  de-a o învăţa, nimeni dator, nici sie însuşi, nici lui 
Dumnezeu,
_______________ 
1. după de-a [servi] şters 2. deasupra lui obligat şters
[„ÎNAINTEA BUBUITULUI ...”]
 
2257
 
Înaintea  245v  bubuitului **** se pleacă Universul. Se ple [acă ] o oaste duşmană, se pleacă regele duşman.
• 
Birui-vor * Domnii sodomiei bizantine şi ai cezaro - papismului cu capul de popă şi trupul de priap ?
 
[„DISPREŢUIEŞTE ORICE SOI DE SPECULĂ...”]
 
2257
 
DispreţuieŞte orice  245v  soi de speculă: fie specula de idei a politicianului , a gazetarului venal, fie specula de bani a 
cămătarului şi 1  a negustorului uzurar , fie specula de tine însuţi, a lingărie şi a cocoteriei . Munca, iubit popor românesc, iată 
sufletul şi creatoarea  2  tuturor lucrurilor mari.
             _______________
1. după fie şters 2. supraintercalat
 
[„MUNCA, IUBIT POPOR ROMÂNESC...”]
 
2263
 
Munca, iubit  43r  popor românesc.
Iar ţie  43v  îţi zic:
Munca, iubit popor românesc,
260
Există un secret — Dumnezeul lumii
mecanica universului
 
[„O ORGANIZARE ÎNTRE ROMÂNI...”]
 
2257
 
O organizare  246r  între români asemenea Soc[ietăţii ] francmasonilor şi a iezuiţilor, ca a bisericii catolice. Pretutindene 
oameni ***, cari să ţie registru de tot sufletul românesc. Cel slab trebuie încurajat şi lăudat pentru ca să devie bun; trebuie 
trezită deşertăciunea lui, decorat la nevoie, trezite mii de speranţe în el, în caz de estremă nevoie ajutat chiar. Să se simtă că 
Soc[ietatea ] Matei Basarab reprezintă o putere enormă.
 
[„DECI NU [ESTE] EXACT...”]
 
2257
 
Deci 1  nu  415r  [este] exact ceea ce afirmă M[onitorul ] că cuvintele din Iaşi au fost rostite prin surprindere de către o 
persoană care n-avea nici un rol oficial la acea solemnitate.
            ________________
1. după Asemenea şters
NOUA ROMĂ
 
2263
 
A se  42r  convinge turcii că Imperiul trebuie restaurat , prin introducerea limbilor naţionale în biserică şi prin trezirea 
patriotismului local, escitat şi în contra ruşilor, şi în contra austriacilor. Grecii trebuie eliminaţi cu totul din guvernarea bisericei 
române şi substituiţi prin arabi în Orient prin români în Europa. Odată un român patriarh, el va numi români episcopi în 
ţinuturile locuite de ei, albaneji episcopi unde ţările sunt locuite de albaneji.
Datoria publică turcească, acoperită în Anglia prin subscripţiuni benevole . Convins poporul englez că turcii trebuiesc 
economiceşte emancipaţi. Datoria publică odată plătită, se va institui un Reichsrechnunghof care va ţine pururea în cumpănă 
echilibrul bugetar.
Patriarhii or înfiinţa la 1  Const[antinopol] o Academie de limbi orientale. Gaster româneşte. Se vor preda pentru turci 
ştiinţele necesare şi pentru celelalte naţionalităţi asemenea. Liceu  septilingv  . Limba română şi greacă 2  şi cea bulgară 
obligatorii. Funcţionarii obligaţi a şti toate limbile judeţului pe care îl administrează. La** mănăstire română, la Ierusalim 
strană română.
______________ 
1. după o A[cademie ] şters 2. după cea [geacă ] sau [bulgară ] şters
 
[„V-O SPUN FRANC, D-LOR...”]
 
2263
 
V-o spun  43r  franc, d-lor, servesc pe românii din partidul conservator, nu pe greci. Pe acele rămăşiţe de boieri români 
din vremea domniilor noastre legitime, ale Basarabilor şi a Muşatinilor . Scuip în toţi Domnii fanarioţi, scuip în toţi grecii [pe] 
cari i-au adus. Mi-e ruşine că a fost cu putinţă ca toată plebea şi toată canalia bizantină s-ajungă a domni în această ţară, mi-e 
scârbă de ei şi-i urăsc.
 
[„CU AJUTORUL AUSTRIEI...”]
 
2263
 
Cu ajutorul  43r  Austriei. Trebuie cumpărată* alianţa cu naţiile apusene: Franţa, Anglia, Italia — trebuie ca Austria să 
susţie pe turci în Europa ŕ tout prix, trebuie ca un austriac să vie în România, să abdice Carol în taină în favorul Casei de Austria 
— să-l vedem de e patriot. Silit să dea o formală abdicare în mâna unui partid oarecare — se va alege momentul în care această 
abdicare să fie utilizată - momentul morţii de ex. — şi adusă Casa de Austria aci.
• 
Nu facem  44r  guvernul decât daca ne dă un act formal de abdicaţie în mână.
Nu putem lăsa soarta istorică a ţării pe asemenea mâni.
[„ARDELENII SĂ NU SE FACĂ...”]
261
 
2263
 
Ardelenii să  44r  nu se facă 1  cetăţeni români, ci să rămâie supuşi austriaci, ca să se poată 'ntoarce cu toate drepturile în 
Austria. Să ceară românii consul general 2  la Bucureşti. Eu sunt născut în Bucovina, tată-meu e bucovinean, un grec ca 
Vogoridi n-a fost în stare a-1 3  face cetăţean.
•
Societatea: Carpaţii şi Balcanii, societatea tuturor românilor veniţi în ţară.
               ________________
1. iniţial să nu fi fost [făcuţi] 2. supraintercalat 3. a-l repetat din inadvertenţă la început de rând
 
[„NOI NU SUNTEM NEMULŢUMIŢI...”]
 
2263
 
Noi nu  44v  suntem nemulţumiţi în contra Rusiei, nu avem nimic de zis în contra tendenţelor ei, dar în orce caz nu ne 
place nici despotismul monarhic, nici cezaro - papismul bisericesc. Desfăcându-se [d]într-o legislaţie nici legitimă şi nici umană 
— aceste două rămăşiţe a instinctelor tartarice cari se găsesc numai la turci şi la mongoli — popoarele orientale ar avea o 
garanţie că amestecul viitor al Rusiei în afacerile lor va fi un amestec dictat de legile umanităţii şi echităţii. Pân-atunci colosul 
de fier cu picioarele de lut reprezintă un pericol social şi politic pentru Europa întreagă şi nu numai pentru noi, popoare 
romanice sau germanice, ci chiar pentru slavii cari au istoria lor proprie şi cultura proprie.
Degeaba. Tatarul  45r  slavizat din Rusia poate fi vită, omul arioeuropean nu e dobitoc. În el reacţiunea e pururea deplină. 
Cu cât vrei să-i impui ceva mai mult cu atât natura omenească se revoltă în el. Dragostea * de legea Sfântului George şi legea * 
de bravură şi temeritate ne-au înnobilat pe toţi. Nu suntem vite de jug, nu suntem sclavi abjecţi a nici unui papă, a nici unui 
cezar. E un raport între noi şi-ntre cei ce din mila lui Dumnezeu poartă comanda lumei — un raport de proporţionalitate de 
putere, de echitate, de dreptate. Nu fantazia bolnavă a unui umil pomanagiu încoronat prin mila diavolului, nu ea va dicta voinţa 
noastră cătră viaţă, dorinţa noastră cătră lumină.
 
[,,POLONILOR…”]
 
2263
 
Polonilor, veniţi  46r  la ruteni, ţineţi la ruteni, trăiţi la ruteni, ei sunt singurii cari vă deschid  calea de libertate.
A-i combate va să zică a-i susţine, a-i face simpatici Rusiei tartare.
Ruteni, ţineţi la Casa de Austria.
CU PATERNITATE INCERTĂ
262
1882
[„ÎNAINTE DE SĂRBĂTORI...”]
 
Înainte de sărbători se răspândi vorba că d-nu C.A. Rosetti şi-ar fi dat demisia de la Ministeriul de Interne.
Însuşi ,,Românul”, organul d-lui ministru de interne, a publicat această ştire sub rubrica „Informaţiunilor”, dar fără nici 
un comentariu. Şi, deşi ,,Monitorul oficial” n-a confirmat-o, acest fapt se poate considera ca sigur.
Şi oricine simte că el prezintă o importanţă cu totul escepţională.
Este adevărat că, sub guvernul actual, retragerea unui ministru are aceeaşi însemnătate cu schimbarea unui subprefect.
Câţi oameni vin şi revin la ministeriu fără să se ştie nici pentru ce au venit, nici pentru ce se duc, nici pentru ce iar 
revin.
Dar nu e vorba de un ministru oarecare.
Este vorba de d-nu C.A. Rosetti, făcătorul şi întemeietorul partidului liberal şi unul dintre cele două capete ale acestui 
partid bicefal .
D-nu C.A. Rosetti este I.C. Brătianu, adică  primul ministru  ; şi d-l I.C. Brătianu, adică primul ministru, este C.A. 
Rosetti, a zis „Românul”.
Şi cine nu ştie că aceste două persoane au fost totdauna nedespărţite în acţiunea lor politică şi au format amândoi o 
singură individualitate politică!
De aceea toţi se întreabă: ce însemnează retragerea d-lui C.A. Rosetti?
În zadar am căutat, în organele oficioase, un răspuns la această întrebare. N-am aflat nimic sigur şi nu putem nici astăzi 
răspunde decât cu presupuneri.
Două sunt mai ales zgomotele cari au dobândit oarecare tărie.
Se zice mai întâi că între  d-l  C.A. Rosetti şi  d-l  I.C. Brătianu esistă o deosebire fundamentală de idei în privinţa 
organizării interioare a ţării.
Este adevărat că amândoi s-au adăpat de la izvoarele cele mai necurate ale demagogiei franceze şi au fost uniţi trup şi 
suflet pe cât a fost vorba să facă opoziţiune.
Dar, odată ajunşi la guvern, nu se mai înţeleg deloc: unul se deşteaptă a fi conservator, ba, după alţii, chiar retrograd; iar 
celălalt a rămas tot demagog!
Această esplicaţiune prezintă multe probabilităţi.
Pe când d-nu C.A. Rosetti se afla încă prezident al Camerii legiuitoare, ţara întreagă fu câtva timp mişcată de 
propunerea nesocotită de a se declara magistratura electivă, aceea ce, daca s-ar fi realizat, ar fi produs o perturbaţiune generală 
care ar fi avut drept rezultat dezorganizarea complectă a acestei a treia putere din stat.
Abia veni la minister şi ţara fu din nou neliniştită prin circulările sale arbitrarie, care dezbina pe proprietari şi arendaşi 
de ţărani în relaţiunile lor agricole. Şi apoi depuse, între altele, legea consilielor judeţene, ce coprinde în sine votul universal şi 
legea tocmelelor agricole, prin care se face imposibilă orice învoială dintre proprietar şi muncitorii de pământ şi se dă o lovitură 
de moarte agriculturei.
Se pretinde că d-nul C.A. Rosetti ar întâmpina dificultăţi în admiterea acestor legi şi că, de aceea, se şi retrase de la 
minister.
Daca aceasta ar fi adevărata cauză, demisiunea d-lui C.A. Rosetti şi-ar avea importanţa sa politică, căci, printr-însa, s-ar 
dovedi că d. Brătianu respinge acum ideile demagogice şi anticonstituţionale cari au format crezul său politic şi cărora numai d. 
C.A. Rosetti le-a rămas credincios.
Cât pentru noi, nu putem primi de adevărată această ruptură dintre d. Rosetti şi Brătianu; nu ne putem închipui pe d. 
Rosetti fără d. Brătianu, nici pe d. Brătianu fără d. Rosetti; nici putem crede că d. Brătianu să[-şi] fi schimbat acum, la 
bătrâneţe, ideile ce a profesat toată viaţa sa, şi să fi renunţat pentru totdauna la visul încântător de a experimenta asupra ţării 
noastre ideile extravagante ale socialismului.
Şi pe urmă nici intră în deprinderile radicalilor de a avea idei de organizare lămurite.  Din contra, având idei 
nerealizabile şi văzând că ele nu pot să treacă în fapte şi în instituţii, radicalii le schimbă cu înlesnire după timpuri şi 
împrejurări, sau cel puţin le amână de azi pe mâne.
De aceea noi credem că, daca deosebire de vederi esistă între dd . Rosetti şi Brătianu, această deosebire esistă numai 
asupra aplicării.
Se pare că d. Rosetti, mai nerăbdător şi poate mai stăruitor în ideile sale, aflându-se la putere, crede momentul priincios 
pentru a-şi pune în aplicare vederile politice şi că d. Brătianu, mai sfiicios, şi voind să treacă şi om de stat, nu crede încă 
momentul venit de a ataca bazele pe cari repauză societatea noastră şi se opune la legile inoportune şi cutezătoare ale colegului 
său, de teamă mai ales de a nu speria lumea şi de a pierde, pentru totdauna, puterea.
Oricum ar fi, o deosebire de vederi esistă, şi ea se pare că e prima cauză a retragerii d-lui C.A. Rosetti.
Alta se şopteşte că ar mai fi cauza retragerii d-lui C.A. Rosetti.
Se mai afirmă că  d-l  C.A. Rosetti s-ar fi retras dezgustat de a vedea cu ,,ochii săi” corupţiunea funcţionarilor 
administrativi adunaţi prin prejurul stupului cu miere al bugetului şi pe cari însă nu i-ar fi putut depărta fără pericolul de a 
nimici cu desăvârşire ,,marele partid”. Nu e vorba, aceasta dorinţă ce se atribuie d-lui C.A. Rosetti, de a fi voit să aducă 
oarecare moralitate în partidul său, mai nu s-a simţit; căci, afară de cele petrecute cu primarul de la Câmpina şi de demisiunea 
prefectului de Vâlcea, această dorinţă, de va fi avut-o vreodată, a rămas în stare platonică. D-l Rosetti are însă împrejurul său şi 
ţine încă prin prefecturi oameni înfieraţi de opiniunea publică pentru abuzuri şi prevaricaţiuni .
263
Şi cu toate astea cele petrecute de la o vreme încoace dă oarecare temei acestor zgomote.
Toată lumea şi - aduce aminte de retragerea d-lui I.C. Brătianu din capul guvernului. D. I.C. Brătianu însuşi a esplicat 
cauzele retragerii sale; d-sa, amărât, dezgustat de corupţiunea ce se încingea în partidul său şi simţindu - se neputincios de a o 
înfrâna, a  veştejit-o  cu o energie şi o indignare pe care abia o ating ziarele opoziţiunii, şi a declarat că se retrage pentru 
totdauna!
Lumea aştepta să vază ce se va face: Veni-va un bărbat mai răbdător decât d. I. Brătianu, care să sufere corupţiunea pe 
care acesta nu o putuse suferi şi să caute a trăi bine cu dânsa, sau un om mai energic decât d. I. Brătianu, care să poată a o 
înfrâna?
În aceste împrejurări veni din Constantinopol d. D. Brătianu, care, din cea dintâi zi, risipi nedomiririle; el apostrofă 
majoritatea cu cuvintele îngrozitoare ,,Hoţii la puşcărie şi speculatorii la carantină”.
Dar, din acea zi, şi-a tăiat aripele, şi, după ce a lâncezit două - trei luni de zile în guvern, s-a văzut silit, de o putere 
nevăzută dar irezistibilă, ca să se retragă!
Corupţiunea crescândă a partidului, care zdrobise pe fratele său, l-a zdrobit şi pe d-sa; d. D. Brătianu a fost tot atât de 
neputincios în faţa ei ca şi fratele său d. I. Brătianu!
Aceşti doi bărbaţi căzuţi, nimeni nu mai era în stare să constituie guvernul, şi partidul liberal era în ajunul de a cădea, cu 
toate majorităţile sale, supt cea mai ruşinoasă inculpare , formulată de doi din capii săi: corupţiunea!
Atunci au căzut cu rugăciuni către d. I. Brătianu, atunci au făgăduit că se vor pocăi . Şi d. I. Brătianu se hotărâ în fine să 
vie, dar de astă dată nu voi să mai vie singur; luă în minister pe d. C.A. Rosetti, celălalt cap al partidului, zicându-şi , desigur, că 
amândoi vor avea mai multă putere contra viermelui ce roade partidul liberal.
D. D. Brătianu veni şi el să întărească pe coreligionarii săi politici, ca preşedinte al Camerii, şi spuse lămurit, în 
discursul de mulţumire, că cestiunea de căpetenie era înfrânarea corupţiunei !
Şi cu toţii se puseră la lucru, şi d. Rosetti începu cu primarul de la Câmpina . Toată lumea zicea: I. Brătianu este 
neputincios; D. Brătianu şi mai neputincios; dar cu Rosetti nu se joacă, are să taie în carne vie!
Dar imediat auzim de certuri în adunările partidului, vedem interpelări în cari d. C.A. Rosetti este bătut!
În urma acestor fapte, când auzim că d. Rosetti se retrage nu suntem autorizaţi a crede că aceeaşi cauză care a depărtat 
pe d. I. Brătianu şi pe D. Brătianu [î]l ucide şi pe d-sa; nu suntem autorizaţi a crede că se retrage pentru că se vede neputincios 
de a îndeplini scopul pentru care venise?
Dar, daca aceasta este cauza căderii d-lui Rosetti, atunci se dovedeşte că nici cei trei bătrâni ai partidului împreună nu 
pot să-l lecuiască de boala lui, se dovedeşte că corupţiunea partidului liberal este boală fără leac.
Şi atunci ne întrebăm ce va face d. Brătianu: se va îmblânzi d-sa, aşa încât să poată să trăiască cu corupţiunea pe care s-
a declarat neputincios de a o vindeca şi cu care declarase, acum un an, că nu poate trăi? Va mai consimţi d-sa să serve de 
paravan tuturor turpitudinilor ce se petrec sub ochii săi?
În această privinţă să aşteptăm faptele pentru a ne pronunţa.
Oricum ar fi, căderea d-lui Rosetti aduce o zdruncinare guvernului din care anevoie se va dezmetici .
Căci, daca adevărata cauză sunt legile depuse şi măsurile luate de d-sa, unde mai este unitatea de vederi a partidului 
liberal, atât de trâmbiţată de ziarul ,,Românul”?
Iar daca, din contră, cauza căderii este corupţiunea nevindecată a partidului său, atunci d. Rosetti a căzut nu pentru. mult 
rău ce a făcut ţării de când e la minister, ci pentru puţin bine ce a încercat să facă!
[5 ianuarie 1882]
 
[„UNA DIN ACUZAŢIUNILE...”]
 
Una din acuzaţiunile ce se aruncă necontenit partidului conservator de cătră organele partidului roşu este că acest partid 
ar urmări cu stăruinţă restabilirea privilegielor foastelor clase privilegiate. Această acuzaţiune ridiculă , şi pe care nici cei ce o 
repetă mereu n-o iau în serios, formează pentru onor[aţii] noştri confraţi de la „Românul” baza chiar a polemicei lor. De câte ori 
într-o discuţiune rămân fără de cuvânt, de câte ori au trebuinţă de a face o diversiune , de-a fugi de necesitatea de-a răspunde la 
oareşicare  cestiuni  indiscrete  , vorbesc de  privilegiuri  ; demonstră cu gravitate şi cu argumente metafizice că aşa e natura 
omului; că oricine s-a bucurat vreodată d-un privilegiu şi l-a pierdut nu. poate să nu dorească a-l redobândi. Privilegiu ! clase 
privilegiate ! acesta răspunde la tot, ca cuvintele magice Sans dot ! ale nemuritorului Moliere.
Ei bine, lucru ciudat, daca e un om care a creat în această ţară democratică privilegiuri în folosul său propriu şi al 
familiei sale, acest om este tocmai d. C.A. Rosetti, fondatorul, directorul şi inspiratorul „Românului”!
Aceasta o vom demonstra lesne, nu cu vorbe pompoase sau cu declamaţiuni, ci cu fapte şi cu ţifre precise.
Într-adevăr, ce este ,,privilegiu” ?
Acest cuvânt derivă din două cuvinte latineşti privata , lex; adică o lege făcută nu pentru obştea cetăţenilor, nu pentru 
folosul tuturor, ci pentru interesul unui particular, unei persoane private. De aceea ziceau strămoşii noştri în limba lor energică: 
Privilegia odiosa sunt.
Ei bine, cum să numim legea care a fost votată anume pentru a redeschide rândurile oştirii unui membru al familiei d-lui 
C.A. Rosetti şi prin care i s-a recunoscut două graduri peste cel ce-l avea în momentul când ieşise din oştire?
Iată o lege de privilegiu; căci a fost făcută pentru. un particular şi numai pentru dânsul; căci a fost făcută în contra 
dispoziţiilor legii generale care regulează poziţiunea ofiţerilor. Această lege este şi  nedreaptă, căci, prin darea unui grad 
superior acestui privilegiat, a închis drumul ofiţerului care, după regulele comune, ar fi avut drept la acest grad; şi în sfârşit 
fiindcă acordă drepturile şi privilegiurile acelui grad unui om care în curs de mai mulţi ani părăsise cariera militară şi care, în 
virtutea acelei legi de privilegiu dobândea dreptul d' a comanda la alţi ofiţeri mai vechi, d-a-i pedepsi chiar, d' a cere supunere şi 
ascultare de la acei cari, pe când d-sa se ocupa de interesele sale particulare, rămăsese în front, suportând toate greutăţile şi toate 
mizeriile unui serviciu penibil.
Ciudată democraţie, în care rudenia cu un om puternic dă asemenea privilegiuri ! Ciudată egalitate pentru toţi ofiţerii 
264
cari n-au fericirea d' a face parte din familia marelui pontif al democraţiei şi al egalităţii!
Să trecem la al doilea exemplu.
Care era altădată principalul şi cel mai odios privilegiu al clasei de sus?
Acea clasa privilegiată nu plătea capitaţia, nici prestaţia pentru drumuri ca restul naţiunii.
Nedrept privilegiu într-adevăr! Şi care bine s-a şters din legiuirile tuturor popoarelor moderne. A visa restatornicirea 
acestor privilegiuri din alte vremuri ar fi copilăresc! Ar fi absurd!
Să vedem acum: cât plătea pe vremea aceea un cap de familie (plugar sau muncitor)? 30 l[ei] vechi capitaţie; plus 6 zile 
prestaţie pentru drumuri cari pe vremea aceea erau preţuite a 6 l[ei] v[echi ] (v. Regulam [entul ] organic, partea finanţiară). Iată 
dar suma ce o plătea un plugar, ce n-o plătea un boier: 36 l[ei] v[echi ].
Dar a nu vărsa casa fiscului o sumă de bani, sau a lua din acea casă o sumă echivalentă, nu este tot una? Evident că 
da: Cine nu înţelege că a avea un venit de 1000 l[ei] mai puţin sau o cheltuială de 1000 lei mai mult pentru fisc este unul şi 
acelaşi lucru?
Ei bine, legea care-a creat pentru d. C.A. Rosetti o pensiune capitalizată şi reversibilă este o lege care-a constituit în 
favorul d-sale şi al familiei d-sale un privilegiu identic cu acela de care se bucurau foastele clase privilegiate. Daca d. Rosetti, 
slujind statului un timp oareşicare, ar fi primit o pensie în condiţiunile în care o primeşte orice funcţionar, atunci într-adevăr d-
sa ar fi democrat şi apostol al egalităţii; legea comună, legea tuturor ar fi şi legea d-sale.
Dar a primi pe fiecare an, din punga statului, din banii săracului, o sumă însemnată, şi aceasta în virtutea unei legi 
făcute numai pentru d-sa, aceasta se numeşte privilegiu, căci este o lege făcută pentru un particular, privata lex.
Să  calculăm  acum câte familii privilegiate reprezintă numai persoana d-lui C.A. Rosetti, inimicul privilegiurilor, 
apostolul egalităţii.
Cum am văzut, toată darea plătită de-o familie pe vremea privilegiurilor era de 36 lei vechi pe an.
D. Rosetti a primit:
1) Pensia capitalizată cu efect retroactiv în valoare 158000 l[ei] n[oi],a cărei dobândă legală este de 15 800 l[ei] n[oi] 
sau l[ei] vechi 42 600 pe an.
2) 3 000 l[ei] v[echi ] pe lună pentru viitor, sau 36 000 l[ei] v[echi ] pe an.
Total 78 660 lei vechi pe an.
Adică suma luată de d. Rosetti singur din punga ţării pe fiecare an reprezintă privilegiul a 2175 familii boiereşti din 
vremea Regulamentului.
Într-adevăr 2175 familii care nu plătesc fiscului suma de 36 l[ei] v[echi ] pe an reprezintă pentru fisc o pagubă de ... 78 
660 l[ei ] v[echi ]
d. C.A. Rosetti primeşte pe fiecare an suma de ......78 660 l[ei] v[echi ].
Rezultatul este matematic identic.
Aşadar  singur  d.  Rosetti,  inimicul  privilegiurilor,  reprezintă  şi  concentrează  în  persoana  şi  în  familia  d-sale 
privilegiurile a 2175 familii de boieri din regimul Regulamentului.
Iată cine acuză pe conservatori că visează restatornicirea desfiinţatelor privilegiuri.
Nu suntem oare în drept să zicem: ,,Păzeşte, Doamne, ţara şi visteria de asemenea democraţi, căci de aristocraţi se va 
păzi singură” ?
A! daca amicii politici ai d-lui Rosetti ar fi făcut o contribuţie voluntară între dânşii; dacă toţi aceia pe care i-a ridicat 
protecţiunea d-sale ar fi manifestat recunoştinţa d-lor prin adunarea unei sume de bani cât de mare, n-am avea nimic a zice; 
afaceri de familie. Dar a lua banii ţăranului, banii adversarilor politici, a face generozităţi  din punga altora, aceasta este o 
manifestă călcare a drepturilor minorităţii. Majoritatea de azi dispune de punga ţării; dar numai pentru cheltuielile care ne 
privesc pe toţi: administraţie, justiţie, datorie publică, oştire, drumuri etc. însă a lua banii noştri, ai conservatorilor, cari credem 
că d. C, A. Rosetti a fost şi este un element funest şi corumpător în organismul statului nostru; că politica ce-a susţinut, că 
modul cum a susţinut-o au făcut un rău, ireparabil poate, moravurilor noastre politice şi moralităţii publice, aceasta este o 
adevărată deturnare de bani publici, o spoliaţiune a minorităţii. Şi, de câte ori va  veni biletul galben al perceptorului cu 
ameninţări de sechestru şi de urmărire, de atâtea ori, aducându-ne aminte că o părticică, cât de mică, a banilor ce plătim fiscului, 
va intra în punga d-lui Rosetti, vom repeta: Spoliaţiune! Privilegiu! D. Rosetti este acela care a restabilit privilegiul în ţara 
aceasta!
Ne înşelăm! D. Rosetti este într-adevăr neîmpăcat inimic al privilegiurilor, şi iată cum a dovedit-o.
Există mai în toate ţările din lume, în Franţa republicană ca şi în China, un privilegiu de-o natură specială. Acest 
privilegiu consistă în dreptul pentru câţiva cetăţeni d' a purta pe persoana lor un semn exterior prin care se deosebesc de ceilalţi 
muritori; în China de ex. o pană de păun, sau un nasture de sticlă; la noi o panglicuţă roşie şi albastră. Mare privilegiu într-
adevăr! Violaţiune a principiurilor de egalitate! Cum ? Cutare chinez să aibă la căciulă o pană de păun şi altul numai de cocoş? 
Aceasta a revoltat sentimentele democratice ale d-lui Rosetti. Sunt în contra privilegiurilor, a zis d. Rosetti; nu pot primi 
privilegiul d' a purta la piept o panglică roşie şi albastră pe când alţi cetăţeni n-au acelaşi drept! Şi acest bărbat antic a refuzat 
marele cordon al Stelei României, al Coroanei României etc.
Ei bine, noi  reapţionarii  am ruga prea umilit pe d. şef al partidului democratic să binevoiască a considera că un 
privilegiu încă mai nesuferit este acela al unui cetăţean care are dreptul să meargă pe fiecare lună la visterie să primească sub 
nume de recompensă o sumă de 3000 l[ei] v[echi  ], pe când alţi cetăţeni, conservatori, sinceri liberali, fracţionişti etc. fac 
operaţiunea inversă, adică scot din punga lor banii cu cari se plăteşte recompensa acelui democrat într-adevăr privilegiat.
Privilegiu pentru privilegiu. Am ruga pe d. Rosetti să aleagă privilegiul cel inofensiv, adică acela d' a purta oricâte 
panglici , de orice culori şi dimensiuni; căci, cât de scumpă să fie panglica,
am putea să-l îmbrăcăm de sus până jos cu panglici multicolore şi tot nu ne-ar costa 78 660 l[ei] v[echi ] pe an!
Poate să râză d-lui de acest privilegiu!
265
Car il a de l'amour pour les réalités .
Noi  reapţionarii-i  vom zice: Aşa trebuie patria să răsplătească pe aceia care s-au jertfit pentru binele public: cu o 
panglicuţă, nu cu bani, căci altminterea politica devine speculă şi patriotismul negustorie.
[12 ianuarie 1882]
 
[„ÎN ŞEDINŢA CAMEREI DIN 15 IANUARIE...”]
 
În şedinţa Camerei din 15 ianuarie curent d. deputat A. Vizanti a atras atenţiunea guvernului asupra zgomotelor 
răspândite în public în privinţa neregularităţilor ce se fac la Casa de Depuneri şi Consemnaţiuni cu împrumuturile pe efecte. În 
special onorabilul deputat a criticat dispoziţiunea luată de consiliul de administraţiune al acelei Case de a se primi acţiunile 
Băncei Naţionale pe valoarea de una mie. D. Vizanti a făcut să reiasă că, în cazul unei panice finanţiare care ar cuprinde piaţa, 
cum din nenorocire se întâmplă astăzi în Franţa, Casa ar fi expusă la pagube simţitoare prin scăderea acestor efecte la cursul 
normal, care este de 500.
În faţa unor observaţiuni atât de  judicioase  s-a sculat îndată ,,financiarul”, Gr. Eliad, cel cu  cheul  de la Brăila, şi 
inevitabilul d. Fleva, spre a taxa de „nepatriot  ” pe onorabilul interpelator. D. Fleva a început chiar, cu  competenţa-i 
recunoscută, o fantastică desertaţiune finanţiară, spre a proba d-lui Vizanti că acţiunile Băncei n-au să scadă niciodată deoarece 
d-sa posedă mai multe mii în pozunarul d-sale.
În faţa unui argument  peremptoriu  de felul acesta şi a  asigurărilor  date de  dd  . Brătianu şi Chiţu că Consiliul de 
administraţiune al Casei de Depuneri e foarte sever, mai cu seamă că face parte dintr-însul şi „teribilul d. Poroineanu.”, d. 
Vizanti s-a declarat satisfăcut.
Iată-ne dar cu desăvârşire asiguraţi.
[19 ianuarie 1882]
 
[„PENTRU A PATRA OARĂ...”]
 
Pentru a patra oară majoritatea guvernamentală a Senatului, împinsă negreşit de o voinţă ocultă, are curajul să 
invalideze pe alesul colegiului I din Iaşi, onorabilul d. Holban.
N-am fost niciodată amicii politici ai d-lui Holban; nu ne putem împiedica însă de a ne exprima dezgustul ce simţim în 
faţa manoperelor de tot felul întrebuinţate de guvern spre a ajunge la acest rezultat.
Iată  un cetăţean  pus afară din lege,  considerat  ca un paria politic,  căruia i se interzice dreptul de a intra în 
reprezentaţiunea naţională, cu toată voinţa energică şi reiterată a mandanţilor săi, fiindcă astfel este bunul plac al d-lui I. C. 
Brătianu! Pentru ca să se vadă că nu exagerăm nimic şi că această alegere trebuia să fie casată cu orice preţ, punem sub ochii 
cititorilor noştri propriile cuvinte ale unui membru al partidului chiar, d. N. Voinov .
 
Daca îndrăznesc a lua cuvântul în contra raportului onor. majorităţii a comisiunei, a zis d-sa, fără îndoială că, am convingerea 
deplină că nu am să ajung la reformarea concluziunilor acelui raport. Ştiu că este o hotărâre deja luată ca alegerea d-lui Holban să fie 
casată nu numai pentru întâia oară, dar şi pentru a doua, a treia şi a cincea oară...
 
Cum vedem, niciodată exclusivismul guvernamental nu s-a manifestat cu mai multă putere ca în cazul de faţă. Este 
suficient să expunem pretextele mizerabile pe cari s-a întemeiat majoritatea Senatului spre a invalida alegerea pentru ca ţara 
întreagă să vadă în ce mod este respectată voinţa cetăţenilor sub regimul actual.
Din 62 de votanţi necontestaţi d. Holban a întrunit 33 de voturi, iar adversarul său, d. general Racoviţă, numai 29. La 
vot se prezentase însă şi un oarecare Weissengrün , care fusese respins de biurou pe motiv că sentinţa tribunalului de Iaşi, care-l 
înscrisese în liste, fusese investită cu formula executorie în timpul vacanţelor.
Primul motiv de invalidare a fost dară că rău a procedat biuroul refuzând dreptul de vot acestui domn.
Cel de-al doilea motiv, descoperit în pripă de administraţiune, care se vedea bătută, a fost că dd . Al. Negrutzi , Panait 
Balş şi Costache Angonescu erau înscrişi şi în listele electorale ale altor districte şi, astfel, nu aveau dreptul să voteze în Iaşi...
D. N. Voinov însă, care a apărat cu multă căldură alegerea, a dovedit în mod indubitabil , de o parte că d. Weissengrun 
era decis să voteze pentru d. Holban, după cum [î]i scrisese, şi prin urmare singurul care avea dreptul să se plângă de excludere 
era candidatul opoziţiunii, iar de alta că cele trei persoane contestate figurau pe listele definitive ale Iaşilor, unde chiar 
domiciliază şi nimeni nu le putea interzice dreptul de a vota acolo.
S-a probat însă mai departe că, chiar în cazul extrem când s-ar considera că au votat pe nedrept  dd  .  Negrutzi  , 
Angonescu şi Balş, totuşi majoritatea absolută era în favoarea d-lui Holban şi alegerea trebuia validată .
Acest rezultat însă nu convenea majorităţei , care, cu toată exhortaţiunea elocuentă a d-lui Voinov, s-a grăbit să admită 
concluziunile raportului, prin 31 voturi în contra a 11.
Nu mai vorbim de modul cum s-a făcut alegerea în sine, căci e cunoscută demult sistema de influenţă morală a d-lui 
Brătianu. O simplă întrebare însă am voi să-i facem:
A fost un timp când d-sa nu găsea expresiuni destul de severe, epitete destul de energice pentru a înfiera candidatura 
oficială şi ingerinţa administraţiunei în alegeri. Am voi să ştim cum oare trebuie calificată candidatura d-lui general Racoviţă, 
şeful diviziunei teritoriale a Iaşilor? Ce fel să denumim alegerea d-lui colonel Pascu, aflat sub ordinele directe ale candidatului, 
ca preşedinte al biroului provizoriu?
 
Nu ştiu daca este bine a dori candidatura oficială, a zis d. Voinov; dar, daca am avea-o, atunci să avem cel puţin curajul a declara 
în mod oficial candidatura, iar nu făţiş...
 
Francheţa reclamată însă de onorabilul senator n-a convenit niciodată partidului ce ne guvernă. Aceasta nu împiedică pe 
266
d. Brătianu să afirme că alegerile se fac în cea mai deplină libertate şi că elementul militar, pe care tinde a-l  amesteca în 
politică, se bucură de cea mai completă independinţă în privinţa votului - ceea ce i-a atras această apostrofă indignată a d-lui 
Iorgu Radu:
— Apoi să nu mori de necaz!
[28 ianuarie 1882]
 
[„AVEM A ÎNREGISTRA...”]
 
Avem a înregistra dureroasa ştire a încetării din viaţă a d-lui Ioan Constantin Cantacuzino. Născut la 1824, puţin în 
urma restabilirii domniei naţionale, de la anul al 23-lea al vieţii a intrat în serviciul statului, într-un timp în care trebuinţa de 
oameni luminaţi era mai mare. Începând prin a fi judecător la Tribunalul Ilfov, a fost de-a rândul judecător la Tribunalul de 
Comerţ, apoi director la Ministerul de Justiţie, preşedinte la Curtea de Apel din Bucureşti şi, în fine, cel din urmă preşedinte al 
înaltei Curţi de Justiţie din Muntenia; în calitatea aceasta l-au aflat Unirea Principatelor şi suirea pe tron a lui Vodă Cuza. Sub 
Alexandru Ioan I a fost în trei rânduri ministru de justiţie, asemenea sub locotenenţa domnească, precum şi în zilele regelui 
Carol. Împreună cu P[rea] S[finţia] s[a] Părintele Episcop  Melchisedec  a fost trimis în misiune la St Petersburg. Ales fără 
întrerupere în Adunările legiuitoare, când în Senat, când în Cameră, de la chiar întemeierea acestor Corpuri, activitatea sa 
publică a fost întreruptă prin o gravă boală, a cărei prelungire în curs de mai mulţi ani s-a încheiat prin încetarea din viaţă. A fi 
contimporanul activ al celor mai însemnate evenimente din viaţa poporului său, a contribui într-un grad mai mare decât alţii la 
actele de eliberare şi ridicare a ţării din trista părăginire a secolului trecut e un monument îndestul pentru viaţa unui singur om.
Non omnis moriar , multaque pars mei
Vitabit Libitinam ...
„Nu de tot voi muri; partea mai bun-a mea va scăpa de mormânt” zice Horaţ , şi aceasta e mângâierea celor cari prin 
viaţa lor pun piedeci statornice pasului nimicitor al vremei, precum şi al celor cari rămân în urmă-le pentru a-i plânge şi a-i 
imita.
[29 ianuarie 1882]
 
[„ÎN ZIARUL NOSTRU...”]
 
În ziarul nostru din 7 februarie a apărut un articol privitor la cererea de audienţă a  delegaţiunei  proprietarilor din 
Moldova. Prin acest articol ziarul nostru, în deplinul său drept de apreciare, găsea că n-a fost nemerit refuzul de a se primi acea 
delegaţiune de către M. S. Regele, refuz care s-a comunicat prin d. mareşal al Curţei.
Modul de a espune aprecierile noastre a părut d-lui mareşal că conţine intenţiuni răuvoitoare pentru d-sa personal şi-a 
cerut redacţiunei ziarului nostru esplicaţiuni în această privinţă. Ne credem datori, pentru stabilirea adevărului, a declara că 
articolul nostru din 7 februarie n-a avut câtuşi de puţin ţinta de a atinge persoana d-lui Theodor Văcărescu, pentru care avem cea 
mai deplină stimă.
Şi pentru că veni vorba de acest incident regretabil, am vrea ca să terminăm cu dânsul şi de aceea vom zice două 
cuvinte asupra comunicatului pe care ni l-a dat ,,Monitorul”.
Am publicat înadins acest comunicat fără nici un comentariu ca să se vază că, cu toate scuzele arătate de „Monitor” în 
acel comunicat, impresiunea produsă în public prin opunerea guvernului de a lăsa pe reprezentanţii agricultorilor din 14 districte 
ale ţării de a se apropia de tron şi a spune M. S. Regelui păsurile şi nevoile agriculturei a fost foarte penibilă şi că toată lumea a 
condamnat acest act cel mai puţin lipsit de tact.
Încolo, scuzele guvernului sunt că ceremonialul Curţii domneşti, după spatele căruia s-a pus guvernul, nu este de 
curând, că el a fost făcut sub guvernul d-lui Lascar Catargiu şi tot sub guvernul d-lui Lascar Catargiu s-a aplicat pentru prima 
oară delegaţilor de la Mazar Paşa. Comunicatul pare că ne zice: Voi aţi făcut acest ceremonial, voi l-aţi aplicat: supuneţi-vă 
legii pe care înşivă aţi făcut-o. Cam aceste ne zice comunicatul şi iacă răspunsul nostru: Oricare ar fi data acelui comunicat, 
guvernul conservator n-a luat nici o parte la facerea lui. Mai mult decât atât, guvernul conservator n-a oprit niciodată pe nimeni 
de a se apropia de persoana M. S. fie chiar ca delegat al mai multor cetăţeni şi de a invoca protecţiunea M. S. pentru interesele 
lor ameninţate.
[12 februarie 1882]
 
[„DACA INSISTĂM ASUPRA ŞEDINŢEI...”]
 
Daca insistăm asupra şedinţei Adunării de la 25 februarie o facem, întâi, pentru că ne lasă timp cestiunea tocmelelor 
care vine abia luni în discuţia adunării, al doilea, pentru că arareori ni s-a dat un asemenea buchet de turpitudini ca în acea 
interesantă şedinţă, încărcată cu toată imoralitatea partidului roşu. Numai o asemenea şedinţă la care se pot aplica vorbele lui 
Goethe:
 
,,Einer dieser. . . Ehrenmanner 
,,Wird vom andern abgethan ;
(Unul din aceşti. . . onorabili
[î]l dă pe bete pe celalt;)
 
numai o şedinţă în care corb la corb scoate ochii, în care vezi pe Mărgăritescu, antreprenor de unt de rapiţă , la drumul de fier, 
sărind în ajutorul unui Grigorie Eliad, antreprenor de cheiuri pe uscat
267
şi de şosele pe apă, unde un Dimancea caută a pune beţe în roţile discuţiei, ne poate da o idee despre căderea morală a partidului 
roşu. Aci Fleva dă în Eliad şi Eliad în Fleva, aci se latră cu turbare gheşeftarii aleşi în Adunare pentru ca în numele ţării şi a 
alegătorilor lor să-şi facă treburile.
Căci iată în adevăr ce ne descopere d. Nicorescu în privinţa obligaţiunilor ce-şi ia un Eliad în calitate de deputat.
 
D. Eliade, care la 13 martie 1876 cedase Financiarei această antrepriză, vine la 2 martie 1881, când s-a făcut propunerea de 
tranzacţiune, şi face ministerului o notificaţiune prin care se împotriveşte la tranzacţiune. însă aceasta nu era decât o 
împotrivire simulată, care poate avea de scop să mai impuie sindicatului încă o tranzacţiune, căci în adevăr la 15 octombre 
trecut, atunci când s-a cerut la Tribunalul comercial de Ilfov omologarea tranzacţiunii încheiate între masa falimentului şi 
Ministerul de Finanţe, tot atunci s-a cerut omologarea unei a doua tranzacţiuni, încheiată între masa aceluiaşi faliment cu d. Gr. 
Eliade.
Iată ce zice masa falimentului într-o adresă către judecătorul comisar, de la 29 septembre 1881:
,,Lucrarea cheiului mergând neregulat, Societatea Financiară, în scopul de a impiedica periclitarea garanţielor ei date, s-a 
văzut nevoită, să ia în mână construcţiunea cheiului. Pentru acest sfârşit s-a încheiat o convenţiune între d. Gr. Eliade şi 
Societatea Financiară, din 13 martie 1876, prin care se stipula următoarele:
Societatea se îndatora să termine cheiul din portul Brăila, in comptul şi pericolul d-lui Gr. Eliade, făcând cheltuielile 
necesare şi având în schimb dreptul să primească toate sumele rezultând din întreprindere ..........
Masa falimentului nu poate ieşi din situaţiunea încurcată în care se află decât cu participarea d-lui Eliade.
D. Gr. Eliade recunoaşte pe masa falimentului deplină proprietară pe lucrările efectuate, material şi maşini, de la cheiul 
Brăila.
Recunoaşte masei dreptul esclusiv de a regula cestiunea cheiului din portul Brăila şi de a transige cu Ministerul Lucrărilor 
Publice şi primăria Brăila asupra construcţiunii şi tuturor punctelor privitoare la întreprindere, obligându-se să intervină în 
această cauză pe lângă zisele autorităţi spre a se obţine acest rezultat."
Afară de acestea, masa falimentului mai declară că „consideră pe d. Gr. Eliade achitat de suma de 4,375,000 lei pe care el o 
recunoaşte de bună datorie a sa şi pe care i-o reclamă sindicatul în capital şi dobânzi."
Este de remarcat că această, sumă de 4,375,000 lei, de care se declară achitat d. Eliade nu are, în tranzacţia de care e vorba, 
nici un echivalent; afară numai dacă nu se consideră ca atare obligaţiunea ce-şi ia d. Eliade de a interveni pe lângă zisele 
autorităţi spre a obţine o tranzacţiune în cestiunea cheiului Brăila.
 
Iată aşadar un deputat care se obligă formal de-a interveni — negreşit cu influenţa sa de deputat şi de membru în partid, 
căci în calitate de negustor de spirtoase intervenţiunea sa ar fi de prisos — se obligă, zicem a interveni pe lângă ministeriu 
pentru a obţine o tranzacţiune în favorul unei societăţi falite.
Cititorul îşi aduce aminte asemenea că, drept garanţie, s-a afectat moşia Călugărenii, preţuită pe 1,400,000 fr. Ei bine cum 
s-a făcut acea preţuire? Aci lăsăm. cuvântul d-lui Al. Lahovari ca să ne-o spuie.
 
La 1873 jumătate moşie a fraţilor Vartiade a fost apreciată aproape 500,000 lei, o apreciare foarte rea, foarte exagerată şi 
aş cere ca acei cari au făcut acea apreciare să se pedepsească.
În 1876 s-a făcut progres.
Cealaltă jumătate de moşie s-a preţuit aproape 900,000 lei. Vedeţi că progresul merge înainte. În locul garanţiei lui 
Rosental se depune cealaltă jumătate de moşie a fraţilor Vartiade , evaluată la suma de 876,000 lei.
Aşadar, şi în 1873 şi în 1876, preţurile au fost exagerate; acele preţuri au fost făcute de primăria de Brăila, şi nu poate fi 
responsabil nici ministerul de la 1873, nici cel de la 1876. Nu e responsabil nici un guvern; dar în fine aceasta a fost una din 
cauzele pentru cari contractul cheiului Brăila a devenit o afacere detestabilă. Este evident că, daca garanţia ar fi fost suficientă, 
statul putea să râdă de propunerile concesionarului sau ale Societăţii Financiare.
Dar aci stă nenorocirea acestor afaceri; se găseşte totdauna un expert complezent care dă o preţuire întreită şi împătrită, şi 
pe o garanţie astfel împătrită se face un avans care nu mai poate fi acoperit; atunci concesionarul , după ce a luat banii... vorbesc 
în general, nu vorbesc de specia d-lui Eliad..., când el ştie că garanţia sa este inferioară banilor luaţi, este la largul său şi poate 
râde de stat sau de comuna cu care a contractat.
 
Dar despre această moşie afectată ca garanţie şi preţuită exagerat de onorabila comisie a comunei Brăila, d. Cantilli ne mai 
spune ceva şi mai curios. Iată ce anume:
 
Vartiade prin testamentul său lasă moşia Călugărenii la trei fii ai săi, din care unul murind [î]l moşteneşte muma şi o lasă, 
cu condiţiunea ca această moşie să nu se poată înstrăina, şi aceasta sub legea Caragea la 1861.
Iată, cum se esprimă testamentul: ,,Iar Calugărenii va rămânea pentru cei trei băieţi, de al căruia venit se vor folosi 
dimpreună, cu muma sa, şi să nu poată vreo ată să se împrumute asupra moşiei sau să o înstrăineze etc."
 
Aci d. Cantilli, care apără tranzacţiunea, ne va da voie să-i spunem că cestiunea e foarte simplă. Sau moşia e proprietatea 
absolută a garanţilor , şi atunci statul are de unde se despăgubi, sau nu este a lor, şi atunci acel care-a afectat ca garanţie cătră 
stat un lucru ce nu era al lui, minor sau major fiind, a comis un act sau de abuz de încredere, sau de escrocherie, pentru a induce 
statul în eroare şi a-l face să plătească sume în vânt. Tertium non datur. Nu rămâne decât alegerea între procesul civil şi cel 
corecţional. Şi statul ar câştiga ori pe unul ori pe altul.
Dar d. Eliade ne mai spune ceva în treacăt:
 
Când primarul din Brăila a venit şi mi-a propus să-i dau 35,000 franci ca să-mi plătească un cupon am spus d-lui Lascar 
Catargiu, faţă, cu Măria Sa, că primarul [î]mi cere bani ca să-mi plătească cupon-ul . Acel primar a fost trimis înaintea justiţiei,
268
Şi într-adevăr primarul de Brăila de-atunci, care era deputat din majoritate, a fost dat în judecată, arestat chiar preventiv , luat de pe 
băncile Camerei. Oare azi? S-ar mai da în judecată, s-ar mai aresta preventiv , s-ar mai smulge de pe banca Adunării un deputat al majorităţii? 
Ca mai ba. Azi îşi fac mendrele în Adunare şi votează cu un singur vot, al antreprenorului, tranzacţii în favorul aceluiaşi antreprenor.
Iata dar chipurile în cari în România, în epoca liberalismului, se fac averi. Se dezvoltă o industrie — poate originală — dar în orice caz sui 
generis: industria cheiurilor pe uscat, industria voturilor prin surprindere, a garanţiilor preţuite înzecit, industria minorilor, industria 
testamentelor invocate post festa. O ţesătură întreagă de nesoliditate morală, de tertipuri şi panglicării acopere ţara aceasta şi fiecare ochi în 
ţesătura aceasta e sau un deputat roşu sau un afiliat de-al lor.
Şi în faţa acestor nouă şi ciudate feluri de industrii cari creează averile roşiilor, d. Gr. Eliade
zice:
 
Ziua şi noaptea am alergat şi dormeam în trăsură; mi-am dat sudoarea, sângele meu pentru această avere.
 
D. Gr. Eliad şi-a dat sângele pentru avere!! Nu înţelegem în adevăr cum şi-a vărsat preţiosul său sânge în serviciul societăţii. Se vede ca 
hemoragiile ruşinoase se numără, de la venirea roşiilor la putere, între sacrificiile pentru apărarea demnităţii personale şi a intereselor publice!
 
[4 martie 1882]
 
[„D. VASILE BOERESCU A DEPUS..."]
 
D. Vasile Boerescu a depus pe biroul Senatului, în şedinţa din 16 martie curent, o propunere pentru înfiinţarea a două posturi de agregaţi 
pe lângă Facultăţile de drept din Bucureşti şi Iaşi.
Am căutat în expunerea de motive a acestui desideratum motivele pe cari s-a întemeiat onorabilul senator şi n-am găsit nici unul, căci 
simpla sa afirmaţiune cumcă la facultăţile noastre s-ar fi simţind necesitatea înfiinţării agregaţilor nu ni se pare, ca să ne servim de limbajul 
juridic, un argument decisiv în cauză. Sântem dispuşi, din contra, sa primim propunerea sub beneficiu de inventar, când vine mai cu seamă din 
partea unei persoane direct interesată în cestiune cum este d-sa. Profităm totuşi de ocaziune spre a zice cuvântul nostru asupra stărei 
învăţământului în general şi asupra celui superior în particular şi să vedem până la ce punct măsura proiectată e de vreun folos.
Toată lumea va recunoaşte, credem, împreună cu noi, că progresul realizat în ramura instrucţiunii publice, ca în multe altele din nefericire, 
e numai la suprafaţă. Ne-am mulţumit, de obicei, cu aparenţele şi n-am căutat niciodată dacă realitatea lucrurilor corespunde sau nu cu ele. Ne-a 
fost de-ajuns ca eticheta să fie sonoră şi nu ne-am îngrijit să vedem daca produsul, daca marfa e bună. Aceasta explică dragostea nemăsurată ce 
am avut şi avem pentru luxul costisitor şi zadarnic, pentru ceea ce francezul numeşte le clinquant : ca să ne servim de o expresiune cunoscută, 
am alergat întotdauna după lucrurile superflue şi n-am băgat de seamă că ne lipsesc cele necesare. Exemplele cu Şcoala Normală Superioară şi 
cu Facultatea de Teologie, de curând înfiinţate, sânt cunoscute de toţi şi nu ştim cine ar fi în stare să ne dovedească folosul pe care-l aduc 
statului aceste două instituţiuni. Zicem folosul, căci consideraţiunile de vanitate naţională ne lasă îndiferenţi . Care va fi, în adevăr, profitul 
moral ce am putea trage din faptul că ne-am îmbrăcat cu pene străine spre a surprinde buna credinţă a celor naivi? Negreşit, spiritele 
superficiale se vor minuna văzând pe hârtie starea înfloritoare a învăţământului în ţară şi vom avea plăcerea facilă de a fi citaţi, sub acest 
raport, printre naţiunile cele mai culte. Noi însă, cari nu ne plătim cu cuvinte, voim altceva decât satisfacţiunea unui amor - propriu copilăresc. 
În locul unui edificiu imens prin proporţiunile lui, dar şubred la bază, preferim o clădire mai modestă, însa aşezată pe puternice temelii.
Or, un lucru este constant: am pus fel de fel de ornamente, unele mai bizare decât altele, pe frontispiciul edificiului şcolar şi am lăsat să se 
dărâme temelia, pe care am fi putut-o întări aşa de uşor. Am rămas încântaţi contemplând învelitoarea casei şi nenumăratele cariatide ce o 
susţin şi n-am văzut că restul e în ruină şi ameninţă să, se prăvălească dintr-un minut într-altul. Starea instrucţiunii primare, prin sate mai cu 
seamă, e vrednică de jale: bieţii învăţători n-au locale unde să-şi adăpostească şcolarii; lemnele le lipsesc şi copiii tremură de frig; lefurile li se 
achită la câte trei luni o dată şi atunci Dumnezeu ştie cu câtă bătaie de cap şi după câte străgăniri ! Fiul ţăranului va rămânea astfel încă multă 
vreme în ignoranţa adâncă a părintelui său, căci stăpânirea se vede că
are altceva de făcut decât satisfacerea acestei trebuinţe necesare şi imperioase. Să se întrebe cei interesaţi şi se va vedea atunci 
la ce se reduce tot progresul trâmbiţat de statisticele oficiale.
Dacă învăţământul primar e atât de deplorabil cel secundar nu lasă mai puţin de dorit. Constatăm însă aci o tendinţă 
oarecare de amelioraţiune , datorită nu guvernului, ci elementelor tinere cari au primenit sângele din vinele îmbătrânite ale 
corpului profesoral. Din nefericire incuria guvernamentală a venit să paralizeze şi aci generoasele lor silinţe. Programele s-au 
modificat şi se modifică cu repeziciunea figurelor din caleidoscop şi nici un profesor nu mai e sigur de cursul ce va fi chemat să 
predea, de astăzi până mâine. Localele se află într-o stare de dărăpănare neiertată. Nici o îmbunătăţire în colecţiuni, în muzee , 
în materialul şcolar în genere.
Retribuţiunile profesorilor, cu toată legea de gradaţiune , cu toate reclamaţiunile adresate Ministerului şi Camerelor, au 
rămas tot cum erau acum cincisprezece ani, deşi preţul obiectelor de subsistenţă s-a împătrit : leafa unui profesor de gimnaziu 
de astăzi e de trei ori mai mică decât a unui inspector de poliţie.
Dacă trecem la învăţământul superior priveliştea e încă şi mai tristă. Rezultatele produse până acum sânt cu desăvârşire 
umilitoare. Oricât ne-ar costa mărturisirea, trebuie să recunoaştem că facultăţile cu cari ne mândrim în faţa străinilor sânt 
departe de a fi la înălţimea misiunei ce le este încredinţată. Personalul lor, în mare parte, se recomanda prin o completă 
inaptitudine . La facultăţile de litere şi de ştiinţe cursurile se ţin, de ordinar, în faţa unor săli văduve de auditor. Rarii studenţi ce 
le frecuentează sânt atraşi mai mult de bursele ce le plăteşte statul decât de dragostea lecţiunilor. Catedrele au devenit astfel 
nişte adevărate sinecure.
Singură Facultatea de Drept putea fi o excepţiune la regula comună, atât prin valoarea incontestabilă a corpului profesoral 
cât şi prin ardoarea cu care tinerimea urmărea cursurile la început. Din nenorocire instituţiunea decade pe fiecare zi din cauza 
incalificabilei procedări a profesorilor. Nu o dată presa s-a făcut ecoul plângerilor unanime ale studenţilor. Iregularitatea în 
cursuri a devenit proverbială. Absenţele profesorilor se numără cu lunele, graţie culpabilei lor nepăsări, epoca esamenelor e un 
moment de teroare pentru studenţi, cari, cu. pieptul palpitând de grijă şi emoţiune, aleargă când după unul, când după altul, fără 
269
să parvie a aduna nenorocita comisiune prevăzută de lege spre a-i asculta. Examenele se amână indefinit şi adeseaori trece o 
sesiune întreagă fără nici un rezultat. În asemeni condiţiuni ne putem lesne închipui îndelunga răbdare a bieţilor tineri, cari, 
zilnic hărţuiţi şi enervaţi prin atâta aşteptare, nu ştiu când are să se sfârşească martirul la care sânt expuşi. Pare că profesorii au 
adoptat într-adins această tactică, spre a-i dezgusta de învăţământul patriei lor. S-au văzut exemple numeroase n cari studenţi 
plini de viitor şi de bună - voinţă , au pierdut în cele din urmă răbdarea şi au plecat, cu cele mai mari sacrificii, în străinătate, 
spre a-şi obţine acolo diplomele destinate a le deschide porţile viitorului.
Şi convicţiunea noastră este că neglijenţa corpului profesoral al acestei facultăţi, atât de capabil şi de luminat de altminteri, 
trebuie privită cu mai multă severitate decât insuficienţa membrilor celorlalte institute universitare, cari au fost chemaţi la 
nobila funcţiune de-a instrui tinerimea într-un moment când personalul didactic era atât de sărac.
Aşadară, când sânt atâtea reforme, atâtea îmbunătăţiri de introdus în toate ramurele învăţământului, să ne fie permis a nu 
înţelege utilitatea înfiinţării agregaţilor, care constituie un adevărat lux, de care universitatea noastră nu simte nici o trebuinţă 
pentru moment. Proiectul d-lui Boerescu ne aduce aminte involuntar propunerea giuvaergiului dintr-o comedie a lui Moliere:
Vous etes orfevre , M. Josse ! Sântem ispitiţi a striga onorabilului profesor. Se vede cât de colo că d-sa pledează pro domo sua.
Posturile de agregaţi ce se propune a se crea pe viitor vor fi nişte mijloace de căpătuire a copiilor de casă ai cutărui om 
influent al zilei; ele vor constitui o sarcină zadarnică pentru buget, fără nici un profit apreţiabil pentru instrucţiunea publică şi, 
din acest punct de vedere, sântem cu totul în contra înfiinţării lor.
 
[23 martie 1882]
 
[„FIINDCĂ VORBIRĂM..."]
 
Fiindcă vorbirăm de învăţământ, fie-ne iertat a publica tabloul dat de Ministerul Instrucţiunei Publice relativ la absenţele 
profesorilor din şcoalele secundare ale statului în cursul anului şcolar 1880—1881 şi 1881—1882 până la 15 februarie curent. 
El este foarte instructiv şi denotă gradul în care instrucţiunea publică este căzută la noi. Pin parte-ne, mulţămim Ministerului
pentru lumina ce aduce în acesta cestiune atât de gravă. L-am ruga însă, pentru a fi complet, să binevoiască a ne comunica o 
atare statistică şi despre lipsirile profesorilor de la facultăţi, cari se ştie că au devenit un adevărat scandal.
 
 
 
[23 martie 1882]
 
[„LA 13 MARTIE 1882..."]
 
La 13 martie 1882 a murit în Râmnicul Vâlcea d-l Constantin Lahovari, fost senator Născut la 1814, răposatul se coborea 
din nişte familii care din timpuri depărtate au fost în serviciul ţărei, mai cu seamă în Oltenia şi în judeţul Vâlcea. La 1832 
270
Constantin Lahovari, ca cea mai mare parte din junimea de atunci, intră în armata română, care se reforma după. aproape un 
secol şi jumătate, timp în care românii uitaseră cu totul meseria armelor. El fu dară unul din acei ofiţeri care puseră atunci 
temelia acestei instituţiuni ce mai târziu era ursită a reîntineri gloria strămoşească. La 1848 fu coprins, ca mulţi, de nobila idee a 
libertăţii politice şi a neatârnărei naţionale şi îmbrăţişă cu căldură şi sinceritate acele idei din cari alţii trebuiau în urmă să, facă 
o speculă. Constantin Lahovari servi în armata lui Magheru , împărţi toate restriştele ei, se retrase cu dânsa în Transilvania 
înaintea forţelor ruseşti. Exilat în urma acestor evenimente, el reintră în ţară când se domoli furtuna politică. Sub domniile 
următoare el ocupă cu probitate funcţiunile de prefect al judeţului Vâlcea, membru al Curţii din Craiova şi în mai multe rânduri 
reprezintă în Senat judeţul său. Om onorabil în toată puterea cuvântului, membru din partidul conservator, ceea ce n-au esclus 
niciodată la dânsul sentimentele cele mai liberale şi patriotice, el nu lasă decât regrete tuturor acelor ce l-au cunoscut.
 
[3 aprilie 1882]
[„ÎNTR-UN STIL BLAJIN ..."]
 
Într-un stil blajin , inspirat numai de dragoste şi de iubire, „Românul" de la 5—6 aprilie curent se plânge că presa din 
opoziţiune se mulţumeşte să acuze pe guvern că tot ce a lucrat pentru ţară de şase ani e rău, fără să arate prin ce mijloace s-ar 
putea face mai bine. O sfătuieşte apoi, tot cu acelaşi ton ademenitor, să lase criticele sterile de o parte şi să-şi exprime limpede 
şi curat vederile ei asupra îmbunătăţirilor ce ar trebui introduse.
Mărturisim că această dojenire politicoasă a bătrânului organ de publicitate ne-a făcut o impresiune cu atât mai plăcută cu 
cât era neaşteptată. Nu prea eram, ce e dreptul, obicinuiţi cu asemenea fraze pline de miere şi de nectar din partea confraţilor 
noştri. Polemicele lor, din contra, se recomandă, de ordinar, printr-o acrimonie şi o rea credinţă cari desfid orice veleitate de 
discuţiune.
Deşi s-a zis demult că excepţiunea confirmă regula, vom considera ca o datorie de confraternitate să le răspundem cu 
aceeaşi blândeţe, în speranţa că o vor adopta ca normă de conduită în viitor.
 
După ce arată că opoziţiunea se mărgineşte numai să atace faptele miniştrilor actuali, ,,Românul" se întreabă cu mirare:
 
Dar oare n-au făcut ei bine că, după sute de ani de amorţire , au avut încredere în naţiune şi au făcut un rezbel?
 
DD . Rosetti brătianu au făcut, în adevăr, războiul şi probă despre aceasta sânt, vai! milioanele cheltuite şi cei zece mii de 
bravi căzuţi pe câmpiile Bulgariei. Nu credem însă că au dreptul să se fălească cu campania întreprinsă şi să se învăluie în 
,,cutele gloriosului drapel al armatei", după, cum le-a observat cu atâta elocuenţă d. Blaremberg.
Nimeni nu va contesta că împrejurările în cari s-a început războiul erau din cele mai gingaşe. Naţiunea întreagă, şi armata în 
special, tremură indignată ascultând bârfelele aruncate asupra neamului român de gazetele ungureşti şi ovreieşti. Sentimentul 
unanim era că, în faţa atitudinei inexplicabile a Turciei, intrarea noastră în campanie se impunea cu o necesitate neînlăturabilă . 
Şi putem afirma că orice partid s-ar fi aflat la putere în asemenea momente n-ar fi fost în stare să oprească în drumu-i curentul 
patriotic care străbătea ţara de la un capăt la celalt.
Meritul dară al acestor oameni de stat a fost nu de a face războiul, ci de-a ceda unei cerinţe generale, pentru că nu puteau 
face altfel.
Socoteala însă ce le va lua istoria nepărtinitoare nu va fi atât de simplă pe cât îşi închipuiesc. Nu ştim daca coroana ce le va 
pune pe cap nu va fi plină de spini. Ceea ce constituie greşeala lor de căpetenie — şi, în politică, greşeala se numeşte crimă — 
este că, o dată intraţi în acţiune, nu s-au priceput să profite de evenimentele în mijlocul cărora lucrau. Au făcut războiul, au 
risipit sângele generos al celor mai valoroşi copii ai patriei; însă, prin neprevederea, prin slăbiciunea, prin neglijenţa lor, au lăsat 
să se răpească mărgăritarul preţios al ţărei, Basarabia, tot atât de scumpă românilor pe cât este de scumpă Alsacia - lorena 
pentru franceji.
Nu erau destule deja provinciele smulse de la sânul patrie - martire : [î]i trebuia încă şi acest sacrificiu pururea dureros ?
Paharul amar pe care în perfectă cunoştinţă de cauză l-au impus României ar trebui să le mai taie pofta, credem noi, de a 
vorbi de meritele lor. Din nenorocire, gura le e plină necontenit de laude pe cari şi le atribuie singuri, fără să se gândească un 
moment cât e de trist reversul medaliei .
Nu le recunoaştem, aşadară, dreptul de a se făli cu acest război, care a dovedit lumei patriotismul şi bravura strămoşească a 
oşteanului român, însă, în acelaşi timp, a dat pe faţă pentru totdauna uşurinţa de caracter şi inaptitudinea iremediabilă a celor 
cari erau la guvern.
Cât despre prestigiul ţărei în urma acestui război şi a proclamării regatului, am avut cu toţii trista ocaziune să vedem cum 
[î]l înţeleg ei. Faptele sânt prea recente şi ne doare din inimă ca să mai insistăm asupra lor.
Iată ce ar trebui să adaoge confraţii noştri, daca sânt în adevăr de bună credinţă , în urma întrebărei mirate de care am 
vorbit.
 
„Nici o ţară n-are o libertate mai absolută", mai declară ,,Românul". Fie-ne iertat să adăogăm noi: libertatea sărăciei şi a 
jafului .
Cine ar putea tăgădui că astăzi, oricari ar fi aparenţele înşelătoare, mizeria bate cumplit la uşa ţăranului ? Simptome 
caracteristice sânt proporţiunile neauzite pe cari de câţiva ani le-a luat brigandajul , ca în epocele cele mai funeste. Trebuie să fi 
ajuns cuţitul la os pentru ca drumul mare să se umple de răifăcători .
Confraţii noştri ne vor zice că exagerăm lucrurile şi ne vor da, ca probă că ţara merge bine, pe câţiva gheşefturi 
(întrebuinţăm cuvântul pentru că a intrat în obiceiuri ) cari şi-au rotunjit cu o facilitate nepomenită averile pe socoteala ei. Din 
nenorocire, marea maioritate a naţiunei sufere, căci impozitele sânt grele şi se împlinesc cu călăraşi. O frămânare adâncă, deşi 
271
latentă, se află de cealaltă parte a Milcovului, unde nemulţumirea e generală şi nu aşteaptă decât o ocaziune spre a prorupe .
Ce a făcut guvernul ca să preîntâmpine aceste nemulţumiri, de cari nu ne îndoim că este informat ? Unde-i sânt măsurile 
luate ca să poprească valurile ameninţătoare ale potopului ovreiesc cari au înghiţit deja parte din cele mai frumoase şi istorice 
oraşe ale patriei lui Ştefan şi ameninţă să înghită şi pe celelalte ?
Când marii proprietari moldoveni s-au prezentat la Maiestatea Sa spre a expune păsurile ţărei, guvernul a silit pe rege să le 
refuze audienţa cerută, ca o probă, negreşit, a „libertăţei absolute" de care ne bucurăm.
Ah ! dară adversarii noştri se cred dibaci zicându-ne : ,,toate bune. Sânt, o recunoaştem, multe şi numeroase rele de 
vindecat. Arătaţi-ne leacul ."
Răspunsul e simplu.
Tendinţele partidului ce se intitulează liberal, dară care, pentru noi, este pur şi simplu demagogic, sânt radicalmente opuse 
vederilor noastre. Şcoala d-lui Rosetti voieşte comoţiunile violente, superpunerea nesocotită a intereselor, predomnirea 
numărului fără cens şi fără capacitate. Noi urmărim, din contra, stabilitatea în instituţiunile ce ţara şi-a dat, siguranţa 
proprietăţei, influenţa legitimă a meritului şi a inteligenţei, respectarea cu sfinţenie a Constituţiunei.
Cum dară ne vom înţelege ? Or programa a căreia realizare o urmăresc e bună, şi atunci sfaturile noastre sânt fără folos, de 
vreme ce sânt decişi mai dinainte să nu ţie nici o socoteală de ele; or este rea şi vătămătoare, şi în acest caz nu pricepem ce mai 
caută la putere ?
Ne cred dânşii atât de naivi încât să le încredinţăm leacurile noastre ? De când oare medicul conştient şi prevăzător îşi lasă 
doctoriile destinate să aline durerea bolnavului pe mâini netrebnice, cari pot să le compromită, efectul? Şi apoi, ţinut-au 
vreodată seamă de leacurile ce li s-au recomandat ?
De şase ani de când sânt la guvern ei [î]şi exercitează empirismul lor asupra forţelor vii ale naţiunei, slăbind-o şi 
dezorganizând-o , fără să ştie în mod hotărât unde au să ajungă. De câte ori vreun organ al opoziţiunei le afirmă că măsura la 
care tind e periculoasă, ei strigă: ,,Voim lumină !" şi-şi astupă urechile ca să n' audă . Ca să nu le cităm decât un exemplu, ţinut-
au oare socoteală de manifestaţiunea clară şi categorică a opiniunei publice în contra electivităţei magistraturei ?
Nu e de ajuns să declare că voiesc şi doresc discuţiunea, ci trebuie ca declaraţiunea lor să fie sinceră. Toată lumea însă s-a 
convins cu prisos că sinceritatea de care fac atâta paradă. în vorbe e un mjiloc ingenios, deşi puţin recomandabil, spre a amăgi 
pe cei lesne crezători.
Piară ţara, numai dânşii să fie la guvern: iată deviza lor.
 
[9 aprilie 1882]
 
[„ASEARĂ, 11 APRILIE..."]
 
Aseară, 11 aprilie, a fost o numeroasă adunare politică în sala Herdan, la care-a luat parte mulţi alegători din Bucureşti din 
toate colegiile şi mai multe delegaţiuni din partea judeţelor.
Precum oraşele noastre au un miez comercial, dar periferiile sânt satele ce odinioară înconjurau centrul şi cari acum s-au 
contopit cu el, elementul naţional şi în Bucureşti, urmaşii lui Bucur Ciobanul, nu sânt a se căuta în stradele strălucite ale 
centrului, ci în satele alipite de oraş, în părţile lui cari erau odinioară agricole.
Începând cu. această clasă puternică şi sănătoasă de oameni şi încheind cu fii de Domni români, putem zice că în adunarea 
de ieri toate clasele fără deosebire erau reprezentate.
O învederată animaţiune domni când d. Lascar Catargiu deschise şedinţa, nu spre a croi figuri şi vorbe frumoase, ci pentru a 
spune pe scurt, cu tonul lui de absolută sinceritate şi bună credinţă , relele ce bântuie ţara şi cari o aşteaptă în urma nesăbuitelor 
opintiri de înnoituri ale partidului de la guvern.
Pentru a lămuri în amănunte cestiunile la ordinea zilei d-sa dete cuvântul d-lui Iancu Lahovari. Tema era desigur bogată, 
pentru că lungă este ,,Tabla mişeliilor" partidului roşu, încât
în privirea ei s-ar putea cita cântecul spaniol: ,,De-ar fi marea o cerneală, iară cerul o hârtie, n-ar ajunge să se scrie".
Şi-n adevăr, d. Iancu Lahovari începu prin a cita acuzarea zilnică ce-o fac roşii, că în ţară ar fi existând apăsaţi şi apăsători, 
exploataţi şi exploatatori. Dar, daca ne uităm împrejuru-ne, vedem oare pe pretinşii exploatatori, vedem pe proprietarii mari ori 
pe arendaşi îmbogăţindu-se ? Se 'mbogăţeşte , pe de altă parte, ţăranul ? Merge negoţul, merg meseriile, pe cât sânt româneşti, 
bine ? Din contra, toate dau îndărăt; o singură meserie merge bine, un singur negoţ, cel de fraze patriotice, cel politic. În sferele 
acestei industrii se ridică oameni din nimic şi devin milionari, marfa vorbelor ridică palate unor inşi cari ieri n-aveau nici măcar 
o căsuţă modestă. Ceea ce progresează în adevăr nu este nici agricultura, nici industria, nici grapa, nici dalta, ci bugetul 
cheltuielilor statului. D. Iancu Lahovari citează în treacăt bugetul, în adevăr infim , al domniilor române: douăzeci de milioane 
în amândouă ţările, cari nici nu se cheltuiau măcar toate, căci fiece an se 'ncheia cu economii şi cu escedente. Ei bine, sub 
regimul financiar de atunci numărul populaţiunii era acelaş ca şi azi, puterea lui de producţiune aceeaşi, ba poate mai mare şi, 
cu toate acestea, fără ca populaţia să fi sporit, fără ca puterea ei de producţie să se fi augmentat , fără ca modul de-a munci să se 
fi îmbunătăţit, se iau azi de pe spatele aceluiaş popor 121 milioane, ba în realitate 140 de milioane pe an. Rezultatele sânt 
învederate: populaţia, în loc de-a spori, scade; în loc de-a păşi înainte, dă mereu îndărăt, şi cine se înmulţeşte sânt străinii cari 
înlocuiesc pe român. E un popor ce moare de fericirea de-a fi guvernat de roşii, încât, daca lucrurile vor merge tot în direcţia 
aceasta, în curând nu vor mai avea pe cine să facă fericiţi. D-sa încheie arătând toate inconvenientele electivităţii magistraturii.
Adunarea ceru în unanimitate s' auză pe d. Maiorescu. Aspectul salei se schimbă. Oratorul veni în mijloc şi adunarea formă 
de jur împrejurul lui un cerc.
Care e progresul real făcut de ţară, întrebă dumnealui, pentru a îndreptăţi la sufrajul universal, la electivitatea magistraturii ? 
Daca dintre recruţi, floarea tinerimii din sate, abia 6 la sută ştiu a citi, care e procentul celor ce ştiu a citi în populaţia întreagă ? 
Unul sau doi la sută. Oricât de bună şi inteligentă ar fi mulţimea, are ea mijlocul de-a controla viaţa publică neştiind nici citi, 
272
nici scrie ? Punându-se în mâna ei soarta judeţelor, prin sufrajul universal propus, ce va fi asta decât a da judeţele în realitate pe 
mâna amăgitorilor , pe mâna clasei negustorilor politici ? Şcoala şi biserica trebuie să dea poporului cunoştinţele şi creşterea 
trebuitoare pentru a şti să îngrijească fiecare mai bine de sine însuşi şi de aci va veni şi judecata pentru îngrijirea intereselor 
publice. Electivitatea magistraturii, ce se propune, e o reformă republicană, care există numai în America. Dar americanii , cari 
se compun din o mare amestecătură de popoare şi unde împământenirea e imediată, chiar şi când e vorba de viaţa practică de 
stat abdică lesne de la principiile a priori. Când e vorba de chineji nu mai stă teoria ,,de om şi om". Aci vor să oprească 
imigraţiunea, ei cari îndealmintrelea nu opresc imigraţiunea nimărui. Aşadar şi noi, când e vorba, pe alt teren, de electivitatea 
magistraturii, să ne întrebăm ce-ar fi ea în practică ? Ar fi punerea justiţiei în mâna acelor deputaţi atotputernici cari azi ţin 
judeţele ca într-un fel de arendă, împreună cu toate funcţiunile administrative. Reforma mai e apoi şi republicană, pe când 
poporul românesc de la 'nceputurile lui e monarhic. Chiar existenţa sa politică cere ca el să fie monarhic, căci o republică între 
două mari monarhii ar fi jucăria acestora şi totdauna s-ar găsi facţiuni politice în ţară ce s-ar lăsa întrebuinţate de străini în 
contra a chiar intereselor statului.
În fine, d. Al. Lahovari luă cuvântul, pentru a supune votului întrunirii o moţiune. Cu tonul său energic rezumă din nou ceea 
ce zisese antevorbitorii săi. D. C. A. Rosetti, care n-are un petec de pământ în ţară, ne face legi de agricultură, d-nialui, care n-a 
citit în viaţa-i o carte de drept, ne face legi de organizare judecătorească şi licenţiaţi de Paris n-au ruşine de a-şi pune iscăliturile 
sub un proiect, nu al d-lui Rosetti, ci a copilului d-lui Rosetti. D-sa, ateu după principiile revoluţiei ce le profesează, ne va face 
legi pentru organizarea bisericii. Astfel un om, până ieri fără avere, fără ştiinţă de carte, fără talent oratoric măcar, pune mâna 
pe-o ţară întreagă şi face ce-i place cu ea. Electivitatea magistraturii ar fi o calamitate nemaipomenită. Azi un partid dispune de 
averea noastră publică, de 121 milioane pe an. Atunci ar dispune tot partidul politic de averea noastră privată, de onoarea 
noastră, de tot ce e protejat de justiţie.
D-sa dete apoi citire următoarei moţiuni:
 
În proiectele asupra electivităţii politice a magistraturii şi a introducerii sufrajului universal în alegerea consiliilor judeţene, 
supuse la dezbaterea Camerei, adunarea vede o primejdie pentru ţară şi o călcare a Constituţiunii şi invită, opoziţiunea a le 
combate în Corpurile legiuitoare şi în genere a organiza o rezistenţă legală în toată ţara în contra unor asemenea tendenţe ale 
partidului de la guvern
 
Adunarea votă cu unanimitate moţiunea şi se despărţi strigând : ,,Trăiască regele ! Jos fanariotul !".
 
[13 aprilie 1882]
[„BĂTRÂNUL ORGAN AL PARTIDEI LIBERALE...”]
 
Bătrânul organ al partidei liberale, în numărul de joi, 6 mai, revine la ideea lui favorită, că în ţară nu există decât o 
singură partidă, aceea pe care o reprezintă acest organ, şi că partida conservatoare nu are principii, căci principiile şi ideile sale 
s-au învechit şi nu mai sunt conforme cu spiritul naţiunii.
 
Un fapt de mare, de foarte mare însemnătate s-a constatat în România.
Faptul acesta este că n-avem decât o singură partidă !
 
Şi mai jos adaogă:
 
Aşadar partidei conservatoare [î]i lipsesc toate elementele cari constituie o partidă şi care-i dau putinţa de-a veni la guvern.
 
Ca să susţie această concluzie, ,,Românul" spune mai întâi un neadevăr patent, că adică, în cestiunea Dunării, partidul 
conservator nu a esprimat o idee lămurită şi precisă.
Apoi face, după cum voieşte d-sa, istoria faptelor întâmplate de la 1848 încoace şi, după ce demonstrează că este 
neapărată trebuinţă, pentru ţară, ca să existe o partidă conservatoare, ceea ce este adevărat, sfârşeşte îndemnând:
 
Pre cei cari au suflet din partida cea veche să-şi lase morţii şi să caute elemente noi pentru a face o partidă conservatoare naţională 
şi progresistă .
 
Pentru că partida de la guvern nu mai poate merge înainte, deoarece unii au ostenit iar alţii au nevoie de noi puteri ca să 
răstoarne instituţiile existente:
 
Cei din partida noastră cari au ostenit sau s-a bolnăvit să reintre îndată în focarul naţiunii, spre a dobândi de a dânsa idei şi puteri 
noi, pentru luptele cele noi ce vom avea neapărat pentru noua reconstituire a statului român.
 
Că în partidul liberal, astfel cum este înjghebat, sunt unii cari voiesc să răstoarne instituţiunile actuale ale ţării, supt 
pretext de reorganizare, iar alţii, mai practici, aceia pe care ,,Românul" [î]i numeşte osteniţi, cred că momentul n-a venit încă ca 
să arunce ţara în ghearele demagogiei, aceasta o ştim de mult; aceasta o probează pe fiecare zi certele din sânul partidului şi 
antagonismul surd dar adânc dintre dd . Rosetti şi Brătianu; ba încă noi am denunţat, pentru prima oară, ţării acest pericol şi, pe 
cât a stat în puterea noastră, i-am deschis ochii asupra planurilor nesocotite ale partidei de la putere.
Şi oricine vede cât de abil este articolul de care vorbim al ,,Românului", care, pe de o parte, spune ţărei că nu. există 
partid conservator şi prin urmare să se arunce în braţele d-ei sale; iar, de altă parte, gâdilă egoismul acelora cari se cred în stare 
de-a crea partide politice. Căci din nenorocire sunt mulţi cari caută satisfacţiunea intereselor lor personale la adăpostul unui 
partid organizat şi puternic şi sunt câţiva cari, în îngâmfarea lor oarbă, [î]şi închipuiesc că vor inventa proza şi se depărtează de 
partidul conservator, cu speranţa de-a crea ei alt partid conservator.
273
Şi pentru abilitatea aceasta nu putem decât să felicităm pe confraţii noştri.
Dar să se susţie ca partidul conservator nu există, că principiile şi ideile lui sunt învechite şi că principiile propagate 
de ,,Românul" sunt ideile progresului, aceasta este un neadevăr pe care nu putem să-l trecem sub tăcere şi pe care trebuie să-l 
dezminţim  îndată. Principiile noastre în adevăr le-am formulat în modul cel mai lămurit şi mai categoric prin programele 
partidului.
Şi de astă dată, ca să nu ne repetăm, vom împrumuta expresiunea principiilor noastre celui mai mare gânditor din 
Francia, celui mai mare publicist din secolul nostru.
D. H . Taine adresează, în prefaţa unei opere nemuritoare, pe care a publicat - o anul trecut, demagogilor din ţara sa 
aceste câteva cuvinte pline de o tărie nestrămutată şi de o ironie amară:
 
Mai am părerea de rău de-a prevedea că această operă va displace la mulţi din compatrioţii mei. Scuza mea este că mai fericiţi 
decât mine, ei au mai toţi principii politice şi se servesc cu ele ca să judece trecutul. Eu nu aveam, şi chiar am întreprins să scriu  
cartea mea tocmai ca să caut. Până acum am găsit d-abia unul, aşa de simplu încât se va părea copilăresc şi abia îndrăznesc; să-l 
anunţ. Cu toate acestea trebuie să o fac; pentru că toate părerile ce voi arăta izvorăsc din el, şi, adevărul lor se măsoară cu adevărul 
lui. Acest principiu stă, întreg în această, observaţiune că o societate omenească, mai ales o societate modernă, este un lucru vast şi 
complicat . Prin urmare este anevoie de-a o înţelege. De aceea este anevoie de-a o mânui bine. Rezultă de aci că un spirit cultivat 
este mai capabil de treaba aceasta decât un spirit incult, şi un om special decât un om care nu e special. Din aceste două adevăruri 
nasc multe alte consecinţe: dacă cetitorul va voi să se gândească nu va avea bătaie de cap să le descurce singur.
 
Iacă principiile partidului conservator rezumate de unul din bărbaţii cei mai eminenţi ai acestui secol şi care s-a ocupat 
în special cu ideile politice ale Franţei, de unde a împrumutat şi demagogii noştri pe ale lor.
Cititorii noştri  şi aduc  aminte în adevăr că ceea ce am susţinut mereu prin coloanele acestui ziar este ca oamenii 
luminaţi ai naţiunii, proprietari, comercianţi,  profesii liberale, trebuie să aibe o înrâurire mai mare asupra afacerilor publice 
decât oamenii mai puţin luminaţi. Că prin urmare suveranitatea este o funcţiune publică pe care fiecare să o poată esercita în 
interesul tuturor şi pe care un cetăţean să o exercite cu atât mai mult cu cât este mai capabil. Aceasta este ideea Constituţiunei 
noastre şi aceasta este ideea partidului conservator, după cum era şi natural.
Deoarece partida liberală, nu numai prin organul ei ,,Românul”, dar chiar prin legi propuse în Corpurile legiuitoare, 
susţin o idee opusă, ca adică suveranitatea este un drept al fiecăruia, că toţi caută să o exercite deopotrivă sau, după expresiunea 
d-lui Taine, că cel incult poate să mânuiască interesele societăţii ca şi cel cult, şi omul care nu e special ca şi omul special. Şi 
tocmai de aceea demagogii noştri cer ca să se înfiinţeze sufrajul universal şi să se aleagă judecătorii !
Iacă ideea fundamentală care desparte în toate ţările şi care a despărţit în toate timpurile partidele politice. Şi când 
,,Românul” spune că nu există partid conservator, pentru că d. Lascar Catargiu, în Senat, şi d. Lahovari, în Cameră, nu au spus 
ce propune partidul conservator asupra cestiunii Dunărei, mai întâi arată că nici nu pricepe cari sunt ideile ce constituiesc 
partidele politice şi pe urmă afirmă un neadevăr:
Partidul conservator a spus ideea lui în privinţa cestiunii Dunării încă demult, după cum vom arăta în numărul viitor 
al ,,Timpului”.
[8 mai 1882]
 
[„CITITORII NOŞTRI...”]
 
Cititorii noştri au auzit vorbindu-se negreşit de o adunare a sătenilor, botezată cu pomposul nume de congres agricol, ce 
trebuia să aibă loc la 29 august expirat în Curtea de Argeş.
Daca a fost ceva sau nu n-am putea-o spune deocamdată, căci n-a transpirat nimic până acum. Ştim numai că iniţiativa 
întrunirii a fost luată de deputatul Schiler , reprezentant al Gorjului în Cameră.
Scopul acestui meeting extraordinar şi cu totul contrariu obiceiurilor ţărei nu prea este expus cu destulă claritate în 
apelul publicat de comitetul organizator . Vorbe late şi sforăitoare câte pofteşti ; nimic însă precis, nimic determinat.
Daca trebuie să dăm crezământ unor zgomote ce circulă, ,,congresul” ar fi provocat de d. C.A. Rosetti însuşi, care şi-a 
pus în cap să fie cu orice preţ Mesia ţăranului român. Prezenţa d-lui Smedeanu între membrii organizatori ar dovedi cu prisos că 
impulsiunea a fost dată de oficina politică din Strada Doamnei.
De mult urmărim pas cu pas fiecare mişcare a celebrului agitator de mase, pentru ca să căutăm a limpezi lucrul şi de 
astădată.
D. Rosetti  şi-a început agitaţiunea  prin faimoasele  circulări ministeriale prin care subprefecţii  şi ceilalţi  agenţi 
administrativi erau invitaţi să îndemne pe ţărani a nu mai munci şi a nu-şi mai executa angajamentele luate faţă cu proprietarii. 
Efectele acestor îndemnuri nesocotite s-au tradus, după cum se ştie, printr-o turburare adâncă adusă raporturilor dintre moşieri 
sau arendaşi şi cultivatori, turburare de care aceştia din urmă mai ales au avut să sufere.
Din această cauză legea de tocmeli agricole propusă de fostul ministru de interne a întâmpinat o energică rezistenţă atât 
în Cameră cât şi în Senat şi a fost cu totul modificată în părţile ei cele mai esenţiale.
Bătut pe acest teren după o luptă din cele mai înverşunate , directorul ,,Românului” a căutat primul pretext venit spre a 
se retrage din minister, unde se afla deja în divergenţă de opiniuni cu d. Brătianu, şi a reînceput lupta în ziarul său.
Legea de tocmeli agricole era destinată să fie primul inel al lanţului de reforme politice şi sociale ce concepuse d. 
Rosetti pentru fericirea ţăranului român. După dânsa avea să vie aceea asupra monopolului cârciumelor prin sate şi aceea asupra 
modificării legii consilielor judeţene şi comunale.
Deocamdată lucrul s-a  înmâlcit  asupra acestor două legi din urmă. Negreşit, se aşteaptă redeschiderea Corpurilor 
legiuitoare spre a putea fi readuse la ordinea zilei.
În adăstare , d. Rosetti nu-şi pierde vremea. Deodată cu. campania întreprinsă în „Românul” în contra legii electorale, 
274
pe care o acuză de toată imoralitatea ce domneşte în alegeri, d-sa adună pe ţărani şi, sub pretext de a-i face să se cunoască mai 
de aproape, tinde la o adevărată mişcare agrarie în contra unui inimic nevăzut.
Negreşit,  ţăranii  sunt  liberi  să  se  întrunească  sau  nu,  deoarece  acest  drept  este  garantat  tuturor  românilor  de 
Constituţiune. O întrunire în masă însă, în condiţiunile proiectate, prezintă ceva de anormal şi fiecine este în drept să se întrebe 
care este scopul ce se urmăreşte. Cuvintele vage de ,,înfrăţire” şi de ,,banchet ţărănesc” nu sunt îndeajuns ca să justifice această 
excepţională convocare a elementului rural. Sub aceste expresiuni se ascunde o tendinţă pe care ne credem în drept a o bănui, de 
vreme ce nimeni nu voieşte să ne dea cheia enigmei.
Daca n-am cunoaşte pe d. Rosetti şi apucăturile sale revoluţionare n-am avea nici o grijă şi am aplauda chiar adunarea 
proiectată, în speranţa că ar putea să iasă dintr-însa o ameliorare a soartei săteanului, atât de oropsit şi atât de batjocorit de acest 
guvern pretins liberal.
Din nenorocire ceea ce voieşte acest om politic nu mai e un mister pentru nimeni astăzi. Am avut adeseori ocaziune să 
arătăm că agitaţiunile Irlandei i-au deşteptat gustul de a provoca — păstrându-se orice proporţiuni — o frământare socială şi la 
noi. O revoluţiune fie cât de mititică e un ideal care se potriveşte de minune cu educaţiunea politică a fostului mazzinist .
Convicţiunea noastră fiind ca asemeni agitaţiuni sterile pot să constituie un adevărat pericol la un moment dat, ne 
credem datori să cerem explicaţiuni asupra ,,congresului” de la Curtea de Argeş, căci voiam să cunoaştem hotărât care este 
scopul pentru care a fost convocat.
Mişcarea din Irlanda este justificată până la un punct oarecare prin raportul anormal dintre munca şi capital, dintre 
sătean şi proprietar. Din fericire pentru noi suntem departe de a ne găsi în această situaţiune. Proprietarul român este interesat ca 
ţăranul să nu fie în mizerie, căci de bunăstarea acestuia este legată prosperitatea moşiei sale. Sunt negreşit excepţiuni 
nenorocite, proprietari fără suflet şi fără Dumnezeu cari s-au jurat să fie călăii cultivatorului sătean. Am dovedit adesea cu 
exemple că un Pişca sau un Leca nu sunt modele de dezinteresare şi că soarta ţăranilor de pe moşiile acestor faimoşi patrioţi n-
ar fi tocmai de invidiat.
Aceste triste excepţiuni însă nu fac decât să confirme regula care este solicitudinea pe care întotdauna proprietarul 
român a avut-o pentru cultivator.
Adevăratul  împilător  al ţăranului nu este decât administraţiunea, decât guvernul  care-l  exploatează  şi-l  sugrumă în 
modul cel mai neomenos. Am arătat altădată că, în schimbul birurilor enorme ce plăteşte stăpânirii, nu i se dă absolut nici un 
echivalent; siguranţa averii şi a vieţei sale este o minciună; instrucţiunea publică se află numai pe hârtie; biserica este dărâmată 
sau văduvă de servitori; spitale nu există decât în imaginaţiunea comitetelor permanente; căile de comunicaţiune sunt în starea 
cea mai deplorabilă.
Când dară ni se vorbeşte de nevoile şi de păsurile ţăranului, când sunt tendinţe de a-l desface din masa naţiunii şi de a-l 
organiza în castă, suntem în drept să ne întrebăm cu îngrijire în contra cui va fi îndreptată această forţă compactă şi puternică ce 
se organizează.
Cerem explicaţiuni, căci ne plac situaţiunile limpezi. Vorbele deşerte şi-au făcut vremea. Voim ca ţara să ştie lămurit ce 
scop se urmăreşte şi cari sunt tendinţele întrunirii de la Curtea de Argeş.
[5 septembrie 1882]
 
[„CINE SE MAI ÎNDOIEŞTE...”]
 
Cine se mai îndoieşte de bunele intenţiuni ale ,,corpului ponderator” de pe Bulevard n-are decât să citească proiectul de 
răspuns la mesajul tronului redactat de ilustrul şi simpaticul d. Vasile Boerescu. Ce vast câmp de activitate acest raportor - 
model a deschis Senatului tocmai acum la sfârşitul legislaturei ! Ce de reforme în perspectivă!
Nici una din importantele cestiuni politice, sociale, religioase, economice şi financiare n-a fost uitată Ar trebui evident 
ani întregi pentru ca fiecare dintr-ânsele să fie studiată cu seriozitatea necesară Ceea ce însă ar putea să sperie o activitate tânără 
şi fără experienţă, pare o jucărie pentru maturii membri ai celei d' a doua jumătăţi a Parlamentului, a căror febrilă activitate nu 
cunoaşte nici margini, nici obstacole.
În ajunul morţii sale, Senatul voieşte să-şi dea sufletul cu demnitate; ambiţiuni senile îl frământă şi-l galvanizează la 
apropierea alegerilor.
Să ascultăm numai expunerea reformelor proiectate în ultima oră, spre a ne convinge cât de bogat şi de variat este 
programul ce-i prezintă leaderul său.
În primul rând figurează încurajarea şi dezvoltarea agriculturei, comerţului şi industriei române.
Clişeul este deja cunoscut: el zice totul şi nu zice nimic în acelaşi timp, ceea ce constituie un neînsemnat mijloc de 
recomandaţiune către alegători fără multă trudă şi bătaie de cap.
Imediat însă după această idee fundamentală a răspunsului - program vine o tiradă cu totul originală şi neaşteptată; o 
punem în întregul ei sub ochii cititorilor, căci mărgăritarele sunt foarte preţioase:
 
... Totodată,, prin propagarea moralei religioase şi întinderea instrucţiunii în toate clasele societăţii, vom ridica nivelul moralei şi 
al culturei intelectuale, vom răspândi simţimântul  bunului trai şi vom deştepta conştiinţa dreptului şi a datoriei, mai ales între 
populaţiunile rurale, cari merită mai cu deosebire a fi obiectul solicitudinei noastre.
 
Daca am voi să fim dificili cu. savantul raportor, l-am întreba ce are a face cestiunile de agricultură, de comerţ şi de 
industrie cu morala religioasă? Dar în fine aceasta poate fi o simplă scăpare de condei fără nici o importanţă practică.
Observăm totuşi că, până aci, răspunsul înoată în vag, se pierde în generalităţi cari au aerul a spune ceva, pe când în 
realitate nu spun nimic.
Venind la marile lucrări economice ce sunt de realizat, d. Vasile Boerescu declară că ,,cele mai dintâi, acelea cari merită 
preferinţă”, sunt cele relative la înmulţirea căilor de comunicaţie, judeţiane şi comunale, cari să lege între dânsele toate oraşele, 
toate satele, toate centrurile de producţiune şi de consumaţiune.
Aci programul ia o formă pozitivă şi lămurită; ceea ce nu s-a putut face în şapte ani de domnie absolută şi necontrolată 
a partidului de la putere se va face în câteva săptămâni, şi alegatorii din toată ţara vor fi mulţumiţi. Daca, pe ici pe colea, va mai 
275
rămânea neexecutat câte un crâmpei  de cale sau câte un pod de cea mai imperioasă necesitate, grija va fi lăsată pe seama 
viitoarei legislaturi , care altminteri n-ar mai avea cu ce să se ocupe.
În ceea ce priveşte dară mijloacele de comunicaţiune aflate astăzi într-o stare atât de înapoiată, românii să nu mai aibă 
nici o grijă, căci d. Boerescu [î]i asigură cu mâna pe conştiinţă că totul va fi îndreptat spre satisfacţiunea obştească.
Trecând din domeniul economic în acela al reformelor interioare, zice raportul, câmpul nu este mai puţin vast. Cu o 
bunăvoinţă exemplară, d. Vasile Boerescu înregistrează toată seria de reforme şi de  clişeuri  cari ilustrează  mesajiele  d-lui 
Brătianu de la venirea sa la guvern, dar pe cari ţara n-a avut încă fericirea de a le vedea realizate: reforme în justiţie, în 
administraţiune, în instrucţiune, în finanţe, în mai tot mecanismul nostru administrativ.
Daca trebuie să credem cuvântul fostului ministru al afacerilor străine, care şi-a mâncat credinţa aşa de des, fie zis în 
treacăt, toate aceste reforme vor trebui să asigure principiul stabilităţii şi al independenţei, ele vor fi de natură să întărească 
,,principiul autorităţii şi al proprietăţii, să garanteze interesele publice şi private, drepturile şi datoriile fiecăruia, exerciţiul 
tuturor libertăţilor, încurajarea meritului şi capacităţii”; în fine ,,să ridice nivelul moralei publice”.
Ceea ce e curios de observat de câtva timp este trebuinţa ce se simte în sferele guvernamentale de a se vorbi de morala 
publică. Se vede că această nenorocită morală publică a suferit grave atingeri  , căci toată lumea caută să-i redea  prestijiul 
pierdut. Reuşi-vor însă a o face tocmai aceia care, cu o amabilitate de un caracter american aşa de pronunţat, s-au tratat de hoţi 
între ei şi s-au ameninţat reciproc cu puşcăria? Nu o credem; şi de aceea lăsăm naţiunii sarcina de-a pune în paralel vorbele şi 
făgăduielele lor de astăzi cu faptele şi cu turpitudinile de ieri. O dată acest paralel făcut, socotim că el va avea de rezultat 
condemnaţiunea desăvârşită a oamenilor şi a partidului actual de la guvern.
[3 noiembrie 1882]
 
[„VIZITA MINISTRULUI DE ESTERNE...”]
 
Vizita ministrului de esterne al Rusiei, d. de Giers, la Varzin, săhăstria abituală a principelui Bismarck, a dat loc la 
multe conjecturi mai mult sau mai puţin ingenioase. Însemnătatea călătoriei ministrului rusesc la Curţile Europei, neesceptând 
Vaticanul , cată în adevăr să fie destul de mare, deşi organele opiniei publice n-au aflat tocmai mult în privirea ei.
Se ştie că d. de Giers este om al păcii, că rolul său de bărbat de stat de pân' acum a consistat în a păstra legăturile dintre 
cele trei imperii, un rol adeseori zădărnicit atât prin evenimentele ce se petrec înlăuntrul Rusiei cât şi prin nestatornicia 
constelaţiunii europene.
El reprezintă în Rusia pe adversarul politicei panslaviste de agresiune, a tendenţelor de cucerire atât de pronunţate în 
contele Ignatief, care e antipodul său politic. Daca sferele din Petersburg au găsit de cuviinţa de a-i încredinţa o misiune în 
călătoria ce-a întreprins-o, asupra înţelesului ei nu poate fi nici o îndoială.
Poate că Rusiei să nu-i fi rămas nimic alt de făcut decât de-a se asigura de pace şi a reîncheia legăturile pe cari le-a avut 
mai nainte cu Austria şi Germania.
Acum un an lumea apuseană n-avea nici o grupare determinată; Franţa avea încă mânile libere şi putea să ofere alianţa 
ei şi Rusiei, şi Angliei şi Italiei. Dar afacerile din Tunis au adus o turburare în relaţiunile dintre cele două puteri latine; Italia s-a 
simţit jignită de procederile: Franţei, o mână abilă a izbutit a săpa un abiz între cele două naţiuni surori şi Italia s-a alăturat, 
vrând - nevrând , la alianţa austro-germană.
Mişcarea lui Arabi în Egipt, intervenţiunea unilaterală şi neautorizată a armatei engleze, drepturile pe cari cabinetul din 
Londra caută a le deduce din înăbuşirea insurecţiunii egiptene, toate aceste au izbutit a răci şi relaţiunile dintre Anglia şi Franţa 
şi a preface pe cele două puteri amice în puteri rivale.
Anglia a ocupat gurile Nilului, canalul Suez, Marea Roşie, poziţiuni pe cari desigur  NU  de bunăvoie le va părăsi 
vreodinioară. Chiar daca Franţa ar anexa Tunisul la Algeria, daca Italia ar lua Tripolis şi Spania Marocul , toate acestea nu 
opresc preponderanţa Angliei pe Marea Mediterană , pe care-o domină prin Cipru şi Egipt, prin forturile de la Alexandria şi 
Damasc.
Dar chiar daca ar izbuti o înţelegere între Francia şi Anglia în privirea regimului din Egipet şi daca compensaţiunile 
oferite ar fi suficiente pentru a înăbuşi deocamdată rivalitatea, oricând se vor putea naşte puncte nouă de conflict. În timpul din 
urmă se iveşte o nouă complicaţiune în Madagascar , o insulă de mărimea teritorială a imperiului german la coasta răsăriteană a 
Africei şi în drumul spre Indii . Republica Franceză pretinde a i se recunoaşte suveranitatea asupra insulei, ceea ce indigenii au 
refuzat prin ambasada trimisă la Paris. La ameninţarea Franţei cu intervenţiune armată ambasada a alergat în Anglia, care se 
vede a fi gata a trimite vase de război în porturile insulei, pentru a opune o contragreutate vaselor franceze ce sunt a se trimite 
acolo.
Din toate aceste însă rezultă clar că Franţa e izolată de când ţărmii de nord ai Africei au devenit prada comună care 
seamănă perpetuă neînţelegere între popoarele apusene. Slăbiciunea tuturor, dezbinările latente fac a se accentua şi mai mult 
unica alianţă reală, acea dintre Germania şi Austro-Ungaria; Germania îndeosebi are ocazie şi timp de-a ajunge puterea întâia 
din Europa, de-a ţinea în mânile ei cumpănă echilibrului european. Rusia, izolată şi ea prin neputinţa politică la care e 
condamnată Franţa, încearcă să încheie din nou legăturile vechi cu Germania, cari [î]i asigurau odinioară un vot atât de greu în 
concertul european.
Nimeni nu ştie până astăzi care va fi fost obiectul deliberaţiunilor dintre cancelarul Germaniei şi ministrul Rusiei, însă 
situaţia generală lasă a se conchide că Rusia trebuie să fie asemenea jignită de progresele Engliterii în Orient, căci această din 
urmă pare a se erige în moştenitorul universal al Împărăţiei turceşti, un rol pe care mai până ieri [î]l însuşise Rusia. Crede ea a 
putea câştiga pe Germania şi Austria în contra Angliei, folosi-se-va Anglia însăşi de situaţie pentru a intra în concertul austro - 
italo - german şi a-şi asigura astfel atât posesiunile nouă cât şi pacea universală printr-o alianţă cuadruplă ? Iată întrebări al 
căror răspuns numai viitorul ni-l poate da.
[24 noiembrie 1882]
 
UN NOU ZIAR [„DE LA 1 IANUARIE VIITOR...”]
 
De la 1 ianuarie viitor va începe a ieşi în Iaşi, sub direcţiunea unuia din bărbaţii noştri politici, d. George Mârzescu, un 
276
ziar cotidian sub numele ,,Pactul social”.
Din programul acestui ziar vedem că el va susţinea revizuirea Constituţiunei, spre a fi pusă în armonie cu regalitatea, va 
cere ca încoronarea regilor să se facă pe viitor în Iaşi şi că tot acolo Camerele de revizuire să-şi ţie şedinţele. În privinţa acestor 
Camere ideea ziarului este că ele trebuie a se dizolva în orice caz îndată ce lucrarea pentru care au fost alese se va isprăvi.
,,Pactul social” va susţinea ca în Constituţiune să se determine bine prerogativele regale, pentru ca în evenimentele 
grave ce pot izbucni puterea executivă să nu-şi mai adăpostească responsabilitatea la spatele reprezentaţiunei naţionale. Va cere 
ca raporturile de unitate dogmatică a bisericei române cu patriarhii din Constantinopol să fie bine determinate, pentru a nu li se 
da o interpretare prea întinsă; va cere înfiinţarea unui Consiliu de Stat; va susţinea ca împământenirea să fie de două feluri, mică 
şi mare, şi că numai aceasta din urmă să atragă plenitudinea drepturilor politice; dreptul de a poseda imobile rurale să fie 
considerat ca un drept politic; va susţinea inamovibilitatea magistraturei, reforma legei electorale în cens, ca deputatul să nu mai 
fie sclavul alegătorilor, va susţinea ca ministeriale toate să nu mai fie absorbite de şeful cabinetului şi reduse la rolul de simple 
biurouri ale sale; va susţinea ca legislaţiunea noastră să fie pusă în armonie cu Constituţia; va stărui pentru libertatea în alegeri; 
va cere ca benedicţiunea religioasă să fie obligatorie pentru căsătorii; va cere înfiinţarea unei societăţi de credit funciar rural în 
Iaşi, va cere ca dreptul la pensiune să fie reglementat prin Constituţiune etc.
„Pactul social” promite a fi un ziar nepărtinitor şi în nici o legătură cu partidele existente în ţară.
Cunoscând pe d. Mârzescu ca un om de valoare nu putem decât augura mult bine pentru ziarul ce va ieşi sub a sa 
direcţie. Îndeosebi ne pare bine de apariţiunea acestui organ de publicitate în Iaşi, unde ziaristica este foarte rău reprezentată de 
un timp încoace.
[17 decembrie 1882]
 
[„MULŢI ÎNCLINĂ A CREDE...”]
 
Mulţi înclina a crede că cestiunea moralităţii unui regim e indiferentă pentru buna sau reaua politică pe care el o face. 
Cu toate acestea nu-i :aşa. Minuni să facă un regim din momentul în care fapte şi afirmări autorizate dovedesc disoluţiunea lui 
morala, el pierde orice fel de autoritate în ochii guvernanţilor săi si oriunde domneşte cuviinţa în viaţa publică un asemenea 
regim cade fără îndoială.
Oricât de mult succesul uimeşte ochii oamenilor, oricât sunt dispuşi a uita păcatele m favorul faptelor de oarecare 
importanţă, o corupţie făţişă [î]i face a nu crede în valoarea acestor fapte, a nu le lua în serios. De câte ori dar foile partidului 
roşu vorbesc cu mare zgomot de pretinsele acte mari ale guvernului, răspunsul pe care lumea cu drept cuvânt [î]l dă e: Cum se 
poate ca mari şi naţionale să fie faptele unor oameni cari n-au avut nicicând în vedere binele general, ci au vânat cu o 
imperturbare aproape unică în felul ei numai interesele lor private?
Cine mai cutează astăzi să tăgăduiască stricăciunea adâncă a elementelor din cari se compune partidul guvernamental? 
Sunt cunoscute cuvintele neparlamentare chiar cu cari d. D. Brătianu, fratele ministrului - prezident , au apostrofat majoritatea, 
se cunosc cauzele acestei prime rupturi în şirurile roşiilor. A ajunge să zici că nu mai [e] un om onest în această ţară este fără 
'ndoială culmea ce-o atinge decepţiunea unui om politic; a ameninţa pe mandatarii naţiunii, pe oamenii ei de supremă încredere, 
cu carantina şi puşcăria şi a nu afla nici o contrazicere în privirea aceasta, iată ceva care se 'ntâmplă numai la noi.
Ce sunt dar criticele cele mai aspre ale gazetelor, ce epitetele cele mai odioase, ce în fine chiar desfrâul cuvântului scris 
alături cu acele declaraţiuni, făcute franc înaintea ţării şi putem zice a lumii întregi, că cei mai mulţi dintre deputaţii 
guvernamentali sunt buni de carantină şi puşcărie şi că nu se mai află om onest în această ţară? Cetitorul  abia 'şi  face o 
închipuire de efectul acestor cuvinte. Până şi ziarele din Statele Unite au reprodus discursul fostului prezident al Camerei.
Întrebăm acum, oare naţiunea care are asemenea guvernanţi, precum [î]i merită, are dreptul de-a exista pe faţa 
pământului? Oare, la un moment dat, aceste cuvinte nu se vor cita ca o dovadă că românii sunt incapabili de a se guverna 
singuri, că nu merită o neatârnare de care nu se folosesc decât pentru a spolia poporul şi a face instituţiile de batjocură?
Avem astăzi înainte-ne un alt specimen de declaraţie politică, scrisoarea adresată de d. Alex.  Sihleanu ziarului 
„Naţiunea”. D. Sihleanu a fost viceprezident al Adunării, este membru în comisia bugetară ş.a.m.d. Vreo mare lumină de 
biserică nu e şi adeseori am avut ocazia a vorbi cam în glumă despre acest domn cu idei foarte estreme şi de-un liberalism cu 
totul exagerat. Dar un lucru nu i se poate tăgădui: se bucură de numele unei perfecte onestităţi, ceea ce în ţara noastră e o 
calitate.
Ei bine, ce ne zice d-sa?
Blastămă ceasul în care-a crezut în onestitatea, virtutea, sinceritatea, francheţa, probitatea, capacitatea politică a 
guvernanţilor actuali. Când cineva blastămă ceasul în care-a crezut în acele virtuţi e evident că contrariul există. Guvernanţii 
sunt aşadar maloneşti, vicioşi, nesinceri , improbi , incapabili. Acestea le-o spune fostul lor viceprezident.
A trebuit să-şi acopere faţa, zice, şi să fugă ca de contagiu de-o majoritate guvernamentală, când, într-o noapte a anului 
trecut, la Senat, şeful partidului a declarat că nu mai poate sătura nesaţiul membrilor majorităţii şi că de-aceea se retrage.
Va să zică şi d. Ion Brătianu a făcut asupra partidului său o enunţare analogă cu cea făcută de fratele său, ca ceea ce-o 
face azi d. Sihleanu.
Spună-ni-se , ar putea să existe ţară în care o majoritate astfel caracterizată de oamenii ei proprii să poată pretinde a 
guverna? Există ţară în care un guvern să se poată întemeia pe asemenea elemente?
Desigur nu. Numai la noi a fost cu putinţă ca după o asemenea declarare şi după retragere, ilustrul cancelar să  se 
'ntoarcă la guvern în capul aceloraş oameni, ca să continue acelaş regim al virtuţii.
Degeaba se impută dar presei opoziţiunii tonul ei vehement. Chiar daca s-ar feri de orice espresie mai colorată, n-ar 
avea decât să reproducă cu fidelitate cuvintele prezidentului şi a viceprezidentului Adunării ori acelea ale şefului de partid şi de 
cabinet, pentru ca culmea  calificaţiunilor  în rău să fie ajunsă. Dacă faţă cu noi foile guvernamentale pot striga calumniare 
audacter semper aliquid haeret , putea-vor oare afirma că şi d. Ioan Brătianu calomniază? Şi încă pe cine? Pe colegii, pe amicii 
săi politici.
[30 decembrie 1882]
277
1883
[„ASTĂZI LA 12 ORE...”]
 
Astăzi la 12 ore şi jumătate M. Sa Regele va da citire în persoană mesajului de dizolvare a Corpurilor legiuitoare.
E drept că M. Sa nu va avea în faţa-i opoziţiunea, ci numai pe membrii majorităţii. Alaltăieri au demisionat opoziţiunea 
din Cameră, ieri din Senat. Atât în adunarea aşa numiţilor părinţi conscrişi cât şi în târgul de interese din Dealul Mitropoliei 
opoziţiunea a încercat să dovedească inoportunitatea revizuirii în împrejurările actuale, a încercat să adreseze un cuvânt măcar 
tronului, pentru a-l ruga ca, în momente când neatârnarea ţării în afară şi instituţiile dinlăuntru sunt în invederat pericol, cel 
puţin libertatea alegerilor să fie garantată, de astădată măcar, — poate ultima dată în care mai există alegători în România cari 
sunt în stare a-şi da seama de gravitatea cestiunilor şi a situaţiei. Toate în zădar.
Oameni bătrâni, mult timp şi în deosebite rânduri consiliari ai tronului, cunoscuţi pentru inteligenţa politică probată şi 
de-un caracter probat, sunt delegaţi de opoziţie ca să ceară o audienţă M. Sale, să espuie pericolele situaţiunii, să ceară un 
cuvânt care să  liniştească  ţara. Un regulament oarecare, care nu e  lege, care nu poate prejudeca nici unul din drepturile 
cetăţenilor, necum acelea ale reprezentanţilor naţiunii, care nu poate reglementa legea fundamentală, Constituţia, ce dă oricărui 
cetăţean dreptul de-a se plânge direct suveranului, un asemenea regulament se opune de mareşalul Curţii ca piedecă şi M. Sa va 
pleca imediat după dizolvarea Adunărilor fără ca o ţară întreagă adânc agitată de cestiunile de existenţă care i se pun, să poată 
auzi un cuvânt care s-o asigure în contra maltratărilor oamenilor ce-o guvernă.
Pentru d. Brătianu a venit timpul acţiunii clandestine. Prin reforme electorale de natură a lovi în drepturile şi influenţa 
claselor luminate, a acelora care rezumă în ele conştiinţa istorică şi de drept al acestui popor, d-sa speră a ameţi capul acestei 
naţiunii, pentru ca, atunci când ea va fi orbită de durerile ei din lăuntru, maistrul chirurg care-a amputat deja Basarabia să 
amputeze şi Dunărea în tot lungul ei.
Să nu ne mai îndoim că d. Brătianu care la început părea contrar revizuirii şi care poate şi azi e în teorie contra, o 
primeşte ca espedient practic pentru a distrage atenţia ţării de la cele ce fără ştirea, ba fără prezenţă chiar a Parlamentului, se vor 
face în cestiunea Dunării. Petecul roşu al reformelor electorale scos din buzunarul de demagog desculţ al veneticului C.A. 
Rosetti va ameţi
ochii şi mintea acestei ţări când se va înstrăina de sub a ei suveranitate apa ei de căpetenie şi brâul neatârnării ei, Dunărea.
Şi pentru ca această ameţeală să fie completă, pentru ca celor persecutaţi să nu le rămâie nici tronul, azilul acela care 
preface statul într-o instituţie dumnezeească, bărbatul care-l ocupă pleacă în străinătate, încât, daca ţara în momentele acelui 
interregn s-ar grămădi la treptele tronului cerând dreptatea ce i se cuvine, când şi-ar ridica ochii ar vedea cu uimire că persoanei 
suveranului i s-a substituit alţii şi că mutra de maimuţă a unui paiaţ roşu rânjeşte cu ironie din înălţimea pângărită .
În timpul în care regele va lipsi se va face cea din urmă şi cea mai desperată încercare de-a stoarce, dintr-o ţară liberă 
încă, o adunare de creaturi capabile de-a transige asupra tuturor intereselor  ei.  Organizatorii alegerilor  d-lui Brătianu, 
Chiriţopolii,  Anastasii  şi Simuleştii, sunt cunoscuţi îndestul prin actele lor de călăi pentru ca [să] nu se desemne în ochii 
fiecăruia mizeriile şi atrocităţile viitoarelor alegeri.
Pe mâna acestor oameni de rând, fără conştiinţa şi fără pudoare, se lasă ţara întreagă, cu siguranţa că, atunci când aceşti 
bandiţi vor atenta la onoarea şi la averea oamenilor, aceştia vor fi prea mult preocupaţi de soarta lor proprie pentru a mai gândi 
la păstrarea hotarelor ţării.
Nu! Rezistenţa cu care se laudă precupeţul de hotară de la Livadia nu va avea niciodată loc; niciodată dorobanţul nu-şi 
va încărca arma pentru a apăra Dunărea; războiul pe care străinătatea ni-l declară se va purta acum; mandatul de executare cu 
mâna armată [î]l are d. I. Brătianu; opoziţia este oastea care, om cu om, va fi atacată de creaturile sale nenumărate până ce, în 
sfârşit, va cădea ceea ce ilustrul C.A. Rosetti numea Plevna reacţiunii, până ce, cu paralizarea celui din urmă om liber, ţara 
aceasta se va putea precupeţi petec cu petec în schimbul favorii oferite de străinătate de-a rămânea Caradalele esploatatoare pe 
de-a pururea.
De dimineaţă se cunoaşte ziua. Deja Senatul, fără a cunoaşte Tratatul de la Londra sau modul cum guvernul a apărat 
cestiunea Dunării, a dat un vot de încredere propus de acel cadavru moral, ale cărui virtuţi în discompunere au dezonorat orice 
guvern căruia i-au servit.
Senatul deci, aprobând purtarea d-lui. Brătianu, care şi azi este exact aceeaşi individualitate ceea ce era şi la 1881, n-a 
făcut decât să consimtă la anteproiectul modificat de delegatul Franţei, ale cărui puncte de căpetenie guvernul a găsit că e 
nimerit şi la timp de-a le concede acum doi ani încă D. Brătianu va îngriji ca Adunările viitoare să aibe exact fizionomia 
Senatului actual.
[6 martie 1883]
 
[„ONORABILII CONFRAŢI...”]
 
Onorabilii confraţi de la ,,Românul” au sarcina ingrată de-a lua apărarea prinţului Dumitru Ghica, căruia noi i-am 
bănuit purtarea d-sale din Senat şi n-am prea pus vorbe pe ales pe hârtie cari să-i placă, ci le-am pus aşa grămadă, cum le spune 
278
românul când se supără, i-am vorbit de bojoc bunăoară, n-ar fi cu supărare cinstitei feţe a măriei sale că de! nu se cade să zici 
aşa vorbă din topor când stai faţă cu - un om de neam, şi cam după neam merg toate.
Dar ne-am gândit şi noi că unu-i adevărul, oricum l-ai spune, şi, văzând purtarea prinţului în aceste zile de cumpănă, ne-
am zis: Ei, cui nu i-ar plăcea să trăiască mereu ca găina la moară şi ca popa la zile mari? Dar nu merge; mai sunt şi altele în 
lumea asta.
Ori tăceaţi , ori ziceaţi ceva mai bun decât tăcerea, iată sfatul ce l-am da confraţilor de la ,,Românul”.
Căci faţă  cu prinţul  îndeosebi, poziţia noastră  este, din nefericire pentru d-sa, atât de lesnicioasă încât parcă ne-ar zice: 
Vino lupe de mă mănâncă de-a gata.
Iată ce ne 'nşiră „Românul”:
 
E un merit ca un conservator să adopte principiile liberale, să se conforme ideilor secolului ŞI să meargă cu progresul.
 
Dar oare, dac' ar înţărca murgana , tot cu progresu - ar merge? Şi-o să 'nţarce-odată , pasămite că nu sunt în toate zilele 
Paştile şi atunci s-or convinge şi confraţii că unii sunt prietenii mesei alţii ai nevoii .                                                                   
Dar să lăsăm aceste că înainte mult mai este.
Ce mai zice „Românul”?
Cine a uitat că ilustrul Thiers a fost unul din cei mai îndârjiţi conservatori ... şi totuşi, în ultimii ani, Thiers a fost susţiitorul cel 
mai devotat, chiar întemeietorul Republicei. Zisu-i-a cineva pentru aceasta ,,c-a avut un bojoc servil în locul inimei” cum se degradă 
la noi ,,Timpu1 ” a o zice unui din patrioţii cei de mai de frunte ai României? Nu! compatrioţii l-au respectat . . . şi amar l-au plâns 
când au ajuns la capătul zilelor.
 
Şi nouă ne-ar veni a plânge ... dar de halul în care a ajuns prinţul. Ni se pare că-i o mică deosebire. Nu-i vorbă, e mai de 
neam prinţul decât bătrânul Thiers, dar în celelalte nu prea e potriveală, între a primi faptul îndeplinit al Republicei şi între a 
ajunge staroste de Fundeşti, vătaf de romai cum s-ar zice, e o deosebire cât cerul de pământ, pe care vom dovedi-o mai la vale.
Ia s-o luăm pe rând.
Faţă cu propunerea de reformă a Constituţiei, opoziţia s-a opintit din răsputeri să facă, ca şi de astă dată, lucrurile să se 
petreacă cum s-au mai petrecut înainte. O constituţie e de-a puterea [a] fi privită ca un pact între partide, iar partidele 
reprezentând ele înşile grupuri de vederi şi de interese ale unui şi aceluiaş popor, e învederat că împăcarea şi înţelegerea între 
ele e o împăcare de vederi şi interese în care mai lasă unul, mai lasă celălalt , pentru că lucrul să se hotărască cu judecata, nu cu 
lopata.
Aşa s-a urmat totdeuna la noi şi, când mi s-a urmat aşa, bucluc a fost ş-am mers din rău în mai rău.
Şi acum e vorba de modificarea Constituţiei, a acelui pact statornicit între toate partidele, între toate interesele pe de-o 
parte, între Coroană şi puterea statului pe de alta. Dar d. Brătianu vrea acum ca nu toţi, ci numai oamenii d-sale, parveniţi de 
ieri, de alaltăieri, Fundeştii şi Caradalele, toată plebea aceasta înţolită nu prin muncă, ci prin politică şi numai prin politică, să 
realizeze o reformă care să-i dea toată ţara pe mână, cu mic cu mare.
D. Brătianu are mania de-a persecuta pe omul liber şi neatârnat, pe omul care are curajul de-a spune verde ce are la 
inimă, pe omul ce trăieşte din seul lui şi nu i-i ruşine să zică: Iartă-mă, nu e cum spui d-ta, ci cum spun eu. Aceasta-i sportul d-
lui Brătianu, patima d-sale de vânătoare, pentru ca, deşert cum e, nu vede că paralizarea oricărui om liber e o pagubă pentru ţară 
şi, despot cum e, ar vrea ca toată lumea să fie păpuşă în mâna d-sale, adică toată lumea să fie ceea ce e bezedeaua astăzi.
Ei, nu merg lucrurile aşa de lesne !
În şedinţa Senatului de la 4 martie, d. general Florescu a espus cu tonul său bărbătesc, limpede, fără încunjur ceea ce 
vrem, ceea ce ţara vrea.
 
Opoziţiunea s-a adresat la guvern, s-a adresat la majoritatea Senatului şi a implorat atât pe Senat cât şi pe guvern să înlăture 
cestiunea revizuirii, căci numai astfel am putea corespunde la apelul de înfrăţire făcut de preşedintele Consiliului, care, în contrazicere 
cu sine însuşi, aruncă între noi tăciunele discordiei. M. Sa Regele are drept după Constituţie a nu adera la această inoportună, ca să nu 
zic periculoasă, operaţiune a revizuirii Constituţiunii. Patru deputaţi şi senatori, d-nul Kogălniceanu, d. Vernescu, d. Catargiu şi cu 
mine, vechi consiliari ai tronului, am cerut audienţă ca să spunem M. Sale că în împrejurările de faţă, e bine să se amâne revizuirea 
Constituţiunii şi daca M. Sa nu ne-ar fi aprobat, căci nu avem pretenţiunea de a fi infalibili , să rugăm respectuos ca cel puţin să ia 
măsuri pentru ca să ne asigure libertatea alegerilor. Dar nu numai n-am fost primiţi, dar încă ni se răspunde de mareşalul palatului că 
nici nu supune M. Sale cererea noastră, fiind contrarie unui oarecare articol din regulamentul Curţii.
Iată răspunsul textual care l-am primit . . .
 
Aş, răspuns ! A mai putut cineva să citească vreun răspuns ! Cui [î]i sări ţandăra aci decât prinţului Dimitrie Ghica ? A 
avut cineva cap să vorbească de răul d-sale !
 
Regulamentul nu-i dă voie să vă dau voie să vorbiţi. Nu pot lăsa să se amestece în dezbaterile noastre tronul! Nu pot permite 
asemenea discuţiune! etc. etc.
Ho, ţară ! că doar nu dau tătarii !
 
Apoi ia să vedem, mă rog, oare în ocaziuni absolut şi exact analoge cu cea de faţă, fost-a tot acest d. Dimitrie Ghica atât 
de ... susceptibil. Se ştie că susceptibilitatea e slăbiciunea d-sale, bat-o norocul !
În 1879 revizuire. Pericole din afară.
Astăzi revizuire. Pericole din afară Exact aceeaşi situaţie.
La 8 martie 1879 cu ocazia discuţiunii asupra citirii a doua a propunerii de revizuire, opoziţiunea, în cap cu nimeni altul 
decât cu prinţul Dimitrie Ghica, depune pe biroul Senatului o moţiune pe care-o publicăm într-altă parte în întregul ei pentru 
iubitorii de asemenea lucruri, dar din care estragem aci următoarele:
279
 
3. Principala din aceste garanţii (pentru revizuire) este punerea naţiunii, a tuturor partidelor şi grupurilor politice din ţară, în 
poziţiunea d' a putea liber şi independent a-şi alege mandatari în viitoarele Camere de revizuire.
4. Această asigurare, datorită liberei espresiuni a votului, nu se poate avea decât: fiind în capul guvernului un minister compus din 
reprezentanţii deosebitelor partide din ţară.
5. Cu un asemenea minister şi în asemenea condiţiuni naţiunea a procedat la facerea Constituţiunii din 1866 şi astfel acestui fapt, 
că pactul nostru fundamental a fost nu espresiunea unui partid, ci o lucrare naţională la care-a luat parte toate
partidele politice, sub conducerea unui guvern format de reprezentanţii acestor partide, acestui mare fapt se datoreşte respectul ce 
naţiunea română păstrează pentru această Constituţiune . . .
6. În asemenea condiţiuni şi cu un asemenea minister se cuvine dar a se face şi revizuirea acestei Constituţiuni , care iarăşi 
trebuie să fie rezultatul liber şi ne]mpiedecat al vieţii naţionale, iar nu ... espresiunea unui singur partid condus de-un minister 
escluzivist . . .
Senatul, rostind în faţa ţării şi a tronului aceste principii, înaintea dizolvărei sale de drept, crede a împlini o ultimă şi mare 
datorie de constituţionalism.
 
Cine credeţi d-voastră c-a iscălit cel întâi această ultimă şi mare datorie de constituţionalism?
Cine alt decât prinţul Dimitrie Ghica ?
Va să zică pe-atunci se cereau garanţii de libertatea alegerilor, se cerea un guvern compus din reprezentanţii tuturor 
partidelor, nu espresiunea unui singur partid, condus de-un minister esclusivist . Mai mult: se făcea apel la tron, ca o ultimă şi 
mare... etcetera .
Şi s-a citit propunerea în Senat şi a fost pusă la vot chiar !
Cine le cerea toate acestea ?
Prinţul Dimitrie Ghica.
Astăzi... ?
 
... nu pot permite asemenea discuţiune! nu pot lăsa să se amestece tronul în dezbaterile noastre.
 
Dar ceva şi mai nostim .
Precum [î]l vedem azi ocupând între nenumăratele prezidenţii posibile şi imposibile şi pe aceea a comitetului nostru 
roşu, tot astfel, la 1879 ce putea fi decât... tot prezident, dar al comitetului central al opoziţiei, se 'nţelege .
În această calitate adresează urbi et orbi alegătorilor din toată ţara un apel pe care îngăduitorul cititor [î]l va găsi într-
altă parte, dar din care estragem aci următoarele:
 
Trebuie să căutăm salvarea intereselor noastre sociale şi politice în unirea şi cooperarea noastră a tuturor . . .
Cunoaştem cu toţii starea grea şi nemulţumitoare în care se află astăzi ţara atât sub raportul politic esterior cât şi sub raporturile 
interioare. Ne temem cu toţii că alte pericole şi mai mari s-ar putea ivi pe viitor, de natură a compromite chiar existenţa noastră 
naţională. (Ca azi !)
Opoziţiunea din Senat, conservatoare şi liberal moderată şi de toată nuanţele politice moderate strânse împreună, a făcut în ziua de 
8 martie un apel la unirea tuturor partidelor . . .
La acest apel nu a voit să răspunză partidul radical! .. .
Aceasta trebuie să ne 'ngrjească ... Reprezentaţiunea viitoare a ţării să fie espresiunea nu a unui singur partid, ci a tuturor 
intereselor şi opiniunilor ţării.
Garanţia pentru libertatea viitoarelor alegeri nu o mai putem avea în compoziţiunea şi imparţialitatea guvernului actual, nici în 
deprinderile sale.
 
Acelaş guvern, aceeaşi compoziţiune , aceeaşi lipsă de imparţialitate, aceleaşi precedente fatale în politica dinlăuntru şi 
din afară şi cu toate acestea ?. . . Cu toate acestea...
 
e un merit ca un conservator să adopte principiile liberale.
 
Curios merit !
De unde, sub acel apel la alegători, prinţul era subsemnat, încă alături cu d-nii G. Gr.Cantacuzin, Al. Orăscu, gen. Tell, 
gen. Florescu, pr. Ştirbei, Dim. Vioreanu , G. C. Filipescu, V. Boerescu, azi ?
Azi îl vedem tot  prezindent, se 'nţelege  , dar iscălit alături cu d. Fundescu, care şi-a mâncat biserica, cu onor. 
Costinescu, a cărui îmbogăţire din nimic şi peste noapte ar merita cercetări din partea judecătorului de instrucţiune, cu d. 
Teodor Chiriţă , ceprăzar şi vizitiu la droşca cu care-a fost deportat Vodă Cuza, cu onor. Sergiu (recte Sarkez), cu plagiatorul şi 
cumulardul dr. Romniceanu , cu vestitul Scrurie , başbulucbaşa al masalagiilor , în sfârşit cu toată tagma
Ei, degeaba ! La rău hal a ajuns prinţul Dumitru Ghica. La aşa, hal încât vulpea cea fină de C. A. Rosetti râde 'n pumni 
de această comedie, dar telegrafiază foarte serios: ,,Ca propuitor al revizuirii, nu pot şi nu trebuie să fiu membru al nici unui 
comitat electoral”, deci nici al celui prezidat de prinţul.
Un singur sfat mai rămâne să-i dăm prinţului. Acu, de ! s-a mântuit şi trebuie să se obicinuiască cu împrejurările în 
comitatul electoral pe care-l prezidă se vorbesc mai multe limbi pe care prinţul nu le-o fi pricepând , de pildă romaica a onor. 
Fundescu. D. dr. Barbu Constantinescu care, în calitatea sa de filolog şi filantrop, s-a ocupat şi de această ramură obscură a 
limbilor arice, i-ar putea da lecţiuni prinţului, foarte folositoare pentru a se înţelege în noul mijloc social în care-a intrat.
[16 martie 1883] 
[„NU ESTE CESTIUNE...”]
280
 
Nu este cestiune cu care să se laude guvernul roşu mai mult decât cu cestiunea financiară. În toate situaţiunile financiare 
pe care le prezintă pe fiecare an Adunărilor, în toate expunerile ce fac la proiectele lor de legi financiare, în toate discursurile lor 
din Cameră, în raporturile lor asupra bugetelor şi acum chiar, în manifestul pe care îl adresează alegătorilor, defăimează pe 
partidul conservator şi asurzesc lumea cu laudele ce-şi adresează. Susţin cu sfruntare: Am moştenit de la conservatori financiele 
statului zdruncinate, le-am adus în stare înflorită; ei echilibrau bugetele lor cu împrumuturi, noi avem bugete cari ne dau pe 
fiecare an  excedente  ; ei  sporeau  impozitele, noi le  micşoram  . De nenumărate rânduri li s-a răspuns şi li s-a demonstrat 
netemeinicia arătărilor lor.
Fiindcă însă în ,,Românul” de mai zilele trecute se revine iarăşi asupra aceloraşi acuzaţiuni şi laude, ne propunem azi a 
face un extract din chiar situaţiunile prezintate de dânşii, pentru a arăta alegătorilor cu ţifre împrumuturile reale ce roşii au făcut 
în timpul guvernării lor pentru a acoperi cheltuielile lor bugetare nemăsurate şi atât de mult sporite prin pensiuni reversibile, 
cheltuieli diplomatice şi lefuri la favoriţi, precum şi suma colosală la care au suit datoria publică.
Din nenorocire pentru ţară suntem siguri ca această stare de lucruri se va termina prin o catastrofă; cu dispariţiunea 
numerarului şi înlocuirea lui cu bilete de hârtie se mai acoperă încă pentru moment prăpastia vistieriei, dar publicul a început să 
se resimtă. Nu este o operaţiune pe care dânsul are a o face care să nu-l îndatoreze la un impozit de cel puţin 2%, şi nu un 
impozit anual, ci un impozit care se reproduce la fiece operaţiune. Agio pe care îl are aurul în pieţele noastre este astăzi de 2 1/ 
4%; tendinţe sunt de a-l vedea sporind, iar nicicum scăzând. Compare-se această stare cu epoca de subt conservatori, când, ca să 
se cumpere aur, se plătea cel mult 1/ 4%.
Dar, cu vestita scădere a rublelor , câte sume d. Sturza n-a luat din buzunarele oamenilor, cu ce impozit colosal nu i-a 
lovit ! Bietul contribuabil primea de la stat rubla cu. 4 lei şi statul i-o reprimea cu 3 1/ 2 lei; adică statul subpunea în profitul său 
pe bietul contribuabil la peste 14%. Scump plăteşte nenorocitul alegător fericirea de a fi ţara administrată de d-nii Sturza, 
Câmpineanu, Gogu Cantacozino şi tutti quanti ! Iacă impozitele ascunse puse de dânşii; de cele pe faţă nu mai vorbim.
Dar să venim la cestiunea echilibrării bugetului prin împrumuturi anuale. Şi aci aceeaşi procedare. Nu împrumuturi 
făcute pe faţă, ci împrumuturi făcute pe furiş; doar nu se vor descoperi de burtă verde .
Ca să ne dăm seama lesne de fapt, să aplicăm sistema la particular. Dacă am un venit prezumat de 1 000 galbeni pe an 
pot cheltui fără pagubă aceeaşi sumă, cu condiţiune ca mia de galbeni să intre exact în casa mea până la finele anului. Dacă însă 
nu ar intra până la finele anului 1 000 galbeni ci numai 750 şi cheltuiala mea anuală nu se poate înlătura, pot recurge la 
expedientul de a mă împrumuta timpural suma ce-mi lipseşte, de 250 galbeni, cu condiţiune însă ca îndată ce voi încasa aceşti 
bani să achitez împrumutul ce făcusem, de 250 galbeni. Daca însă, în loc ca să plătesc în anul în care îmi intră acei buni datoria 
ce contractasem , [î]i întrebuinţez la alte cheltuieli, de lux sau de desfătări ale mele, pentru care bugetul meu anual nu-mi dă 
resurse, risipesc averea mea şi mănânc capitalul meu.
Acest adevăr, simplu de priceput de fiecine, a servit de principiu la prescripţiunile legii noastre de contabilitate , care 
regulează afacerile financiare ale statului şi prescrie ca rămăşiţele să nu serve la echilibrarea bugetului. Pe baza acestui principiu 
d-l general Manu, pe care ,,Românul” îl citează în numărul său de alaltăieri, a făcut o critică d-lui ministru de finanţe din 1876, 
când a combătut împrumutul ce cerea. Unindu-ne cu citaţiunea ,,Românului”, să ne dea voie acest ziar, care vede paiul în ochiul 
adversarului său şi nu vede bârna din ochiul său propriu, să-l aplicăm şi la cestiunea roşiilor de la 1877 încoa.
Este dar constant că rămăşiţele din venituri ale anului precedent, când se încasează în anii următori, se fac venit al 
acestor ani, însă nu pentru echilibrarea acestor bugete, ci pentru plata  mandatelor reportate  şi neplătite din acei ani, şi 
excedentul care ar rămânea pentru plata datoriilor ce ar fi fost contractate spre a face faţă momentan la neajunsul din venituri. A 
face altfel este a se împrumuta şi a se împrumuta ascuns pentru cheltuieli bugetare şi a spori datoria publică.
Iacă sumele împrumutate astfel de guvernul roşu şi care în definitiv au constituit datoria de 30 milioane pe care nu i-a 
fost ruşine a o pune cu perfidie în spinarea moştenirii de la guvernul conservator:
În anul 1877 rămăşiţe împlinite .........…………..  lei
Se scad credite reportate şi plătite …………........ lei   
Escedent pe care roşii l-au împrumutat pentru a plăti
cheltuielile lor bugetare din 1878 ....………...... lei   
În anul 1878 rămăşiţe împlinite ..……………......
Se scad credite reportate şi plătite..........………...  
Escedent pe care roşii l-au împrumutat pentru a plăti
cheltuielile lor bugetare din 1879 ..........………….  
În anul 1879 şi trei luni din 1880 rămăşiţe împlinite … 
Se scad credite reportate şi plătite ........……………. 
Escedent pe care roşii l-au împrumutat pentru a plăti
cheltuielile lor bugetare din 1880. .........……………. 
În anul 1880-1881 aprilie rămăşiţe împlinite ...….….. 
Se scad credite reportate şi plătite ..…………….......   
Escedent pe care roşii l-au împrumutat pentru a plăti
cheltuielile lor bugetare din 1881   ..…………..........  
În anul 1881—1882 aprilie rămăşiţe împlinite .... lei   
Se scad credite reportate şi plătite ……………......    
Escedent pe care roşii l-au împrumutat pentru a plăti
cheltuielile lor bugetare din 1882  ..……………......  
În anul 1882—1883 aprilie rămăşiţe prevăzute în buget
spre a se încasa în 1883 ....……………………....... 
Roşii au făcut dar în cursul a şapte ani un împrumut real
de ..............……………………………………...... lei 
 4 689 337
 1 381 355
 
 3 307 982
 7 959 394
 1 837 718
 
  6 121 676
12 901 028
  5 322 261
 
  7 578 767
16 456 224
  1 974 901
 
14 481 323
  6 476 018
  1 944 912
 
  4 531 106
 
  5 000 000
 
41 020 854
281
La care adăogând împrumutul cu bilete ipotecare de…lei    
şi cel de la Casa Rurală cu ocazia convertirei .……...lei   
                                Împrumut de
26 200 000
  4 000 000
71 220 854
ceea ce reprezintă un împrumut anual de peste 10 milioane.
Consecuenţa firească a acestui mod de administrare este sporul peste măsură a datoriei publice. Într-adevăr, iacă 
situaţiunea deplorabilă a acestei datorii: la finele anului 1877, prin urmare la epoca pe care roşiilor le place a o desemna ca 
epoca când au moştenit pe conservatori, datoria publică era
De ................………………………………………     
     La 1 aprilie 1882 această datorie publică este de ….   
     plus renta, parte emisă şi parte a se emite de peste      
     Adică un spor de ..............………………………..     
515 490 270
592 191 007
134 000 000
727 191 007
Bilanţul roşiilor este dar în timp a ultimei guvernări a lor de şapte ani:
Împrumuturi făcute peste 71 milioane.
Datoria publică sporită cu peste 211 milioane; şi în schimbul acestor bani ce ne-au dat? Inundarea ţării cu bani de hârtie.
Faţă cu aceste ţifre exacte mai lăudaţi-vă ! Masca vi s-a rupt.
[3 aprilie 1883]
 
 
[„ÎNTR-UNA DIN REVISTELE NOASTRE...”]
 
Într-una din revistele noastre de acum o săptămână  zisesem că rămăşiţele de venituri ale anului precedent, când se 
încasează în anii următori, se cuvine fără îndoială să fie înscrise ca venituri ai acestor ani; însă nu pentru echilibrarea bugetelor 
curente, ci pentru plata mandatelor reportate şi neplătite din trecut, iar escedentul ce-ar rămânea cată a se întrebuinţa pentru 
plata datoriilor ce-ar fi fost contractate provizoriu şi cu care s-au făcut faţă la neajunsul momentan care-a avut loc asemenea în 
trecut.
Guvernul actual n-au urmat astfel.
În loc de-a plăti cu rămăşiţele împlinite fie mandate reportate, fie datorii contractate provizoriu, adecă în loc de-a plăti 
cu rămăşiţe de venituri rămăşiţe de cheltuieli, d-lor au plătit cu ele cheltuieli curente, nepreocupându-se deloc de împrejurarea 
că aceste sume, încasate ca venit perceput asupra trecutului, corespundeau cu datorii temporare contractate în trecut.
Dar  se 'nţelege  că cine ia un fond destinat pentr-un anume scop, pentru plata unei anume datorii din trecut,  şi-l 
întrebuinţează într-altă parte sau [î]l priveşte ca un spor de venit şi ca un motiv pentru sporirea cheltuielelor sale actuale, acela 
rămâne dator cu fondul acesta abătut de la destinaţia lui.
Astfel an cu an,  cheltuind  rămăşiţele pentru alte  destinaţiuni  decât cea firească, a  plătirii  rămăşiţelor de cheltuieli, 
guvernul s-au împrumutat în realitate pân' acum cu 71 220 854 lei, ceea ce reprezintă un împrumut anual de peste 10 milioane.
Consecuenţa firească a fost sporirea datoriei publice.
La 1877 totalul datoriei publice era 515 490 270;
Astăzi, emiţându-se renta pe deplin, va fi de 727 191 007.
Deci o sporire enormă a datoriei publice în câţiva ani, cu suma de aproape 212 milioane şi împrumuturi făcute de peste 
71 milioane.
Aceste cifre, a căror exactitate e confirmată de situaţiunile oficiale publicate pân' acum , nu se pot tăgădui de nimenea.
Un buget e ca o ecuaţiune . Suma termenelor din membrul întâi, venitul, trebuie să fie egală cu suma termenilor din 
membrul al doilea, cheltuiala, pentru ca ecuaţiunea să fie exactă. Daca însă cheltuielele s-au făcut toate în realitate, adecă toţi 
termenii din membrul al doilea s-au sleit, fără ca veniturile să se fi încasat toate, cestiunea ce ni se impune este daca termenii 
neîncasaţi  sunt  încasabili  , daca ei reprezintă drepturi reale şi constatate ale statului, a căror percepere a fost întârziată 
momentan sau amânată din cauze anormale. Daca rămăşiţele sunt reale,  ecuaţiunea  rămâne exactă; un deficit real nu e cu 
putinţă. Ceea ce se poate ivi este un deficit momentan, care s-acopere lesne c-un împrumut provizoriu, dar care împrumut 
trebuie plătit numaidecât, îndată ce termenii restanţi au fost încasaţi , întâmplă-se aceasta în orice moment ulterior.
Neţinând seamă de acest principiu şi luând aparenţele unor strâmtorări momentane drept realitate constantă, s-au născut 
legenda Strat, a căreia veracitate a contestat-o din capul locului nu numai foaia aceasta, dar şi Parlamentul de pe atunci.
Pentru a ne lămuri lucrul prin o figură, să ne 'nchipuim bugetul unui an sub forma unei cumpene cu cele două talere sau 
terezii. Pe unul din talere se pun deodată cheltuielele, devreme ce ele sunt de mai 'nainte sigure, pe talerul opus se pun veniturile 
ca contragreutăţi , în măsura în care se 'ncasează . Se poate deci ca la sfârşitul anului veniturile să nu se fi încasat toate, se poate 
ca NU toate contragreutăţile corespunzătoare să se fi aşezat în talerul opus, şi cumpenele nu sunt în echilibru. Cestiunea e însă: 
există în realitate acele contragreutăţi ? Evident că existau şi o dovadă despre aceasta e că s-au încasat în anii următori sub 
forma de rămăşiţi . Era vorba însă ca cu aceste rămăşiţi să se echilibreze cumpăna anului trecut:, nu aceea a anului următor. 
Însă, oricât de dezechilibrată s-ar fi arătat cumpăna unui an trecut prin întârziare de încasări, dumnealor, în loc să acopere 
golurile prin rămăşiţele ce se încasau în mod retardatar , iau aceste venituri târzii, cari nu sunt decât echivalentul unor cheltuieli 
trecute, şi le trec în bugete curente, le privesc ca pe un spor de venit curent, care le dă ocazie de-a spori şi cheltuielele curente, 
iar datoria din trecut rămâne datorie.
Vom da un exemplu şi mai clar. Să ne 'nchipuim că în anul 1870 statul, pentru a zidi o şcoală care costă 1 000 franci, a 
vândut un pământ cu 1 000 franci. Cumpărătorul pământului întârzie cu plata din cauze independente de voinţa lui; statul se 
'mprumuta c-o 1 000 de franci în aşteptarea de a încasa suma de la debitor şi zideşte şcoala. Iată o datorie contractată pe deplin 
acoperită prin creanţa datornicului . În 1871 vine alt guvern şi zice: datoria contractată de stat pentru a zidi şcoala rămâne 
datorie, iar mia de franci, luată de la debitor , se consideră ca un spor de venituri al anului 1871 şi se cheltuieşte pentru altceva. 
Iată politica financiară a roşiilor. Neplătind nici o obligaţiune din trecut cu rămăşiţe încasate cari priveau trecutul, au ajuns să 
ridice legenda Strat în  acuzătoare  perpetuă a finanţelor predecesorilor lor,  contând se 'nţelege  pe aversiunea pe care-o are 
282
publicul mare pentru orice cestiune de cifre.
Dar creditul statului s-a urcat, ni se zice. Permite-ni-se a observa aci că ridicarea creditului unui stat se datoreşte arareori 
guvernanţilor, în împrejurările cele mai dese însă unor consideraţiuni cu totul [de] altă natură Statul Peru a câştigat un credit 
public enorm în urma descoperirii sedimentelor de guano , care-a scăzut în măsura în care sedimentele au fost esploatate şi 
esportate . Dar în genere sunt o sumă de împrejurări care contribuie la urcarea sau scăderea creditului unui stat fără ca el să aibă 
vreun merit la aceasta şi prea adeseori situaţiunea politică generală e determinantă în asemenea lucruri. În preziua unui război 
creditul tuturor statelor se scumpeşte; când sunt perspective de pace, el se iefteneşte .
Daca ar fi să căutăm mai deaproape cauza sporirii creditului României, le-am spune confraţilor că, întru cât priveşte 
poporul nostru, n-am avea tocmai multe motive de-a ne bucura. Creditul mai poate spori şi în cazul când pieţele străine ar spera 
a vedea România prefăcându-se într-o colonie internaţională de elemente economic mai înaintate, cari vor putea plăti în viitor
ceea ce românul n-ar putea plăti azi, adecă când acesta ar zice: Datoriile contractate le va plăti viitorul proprietar suplantat, daca 
nu le va putea plăti actualul proprietar al României.  Lucrul e indiferent  pentru venetici,  precum şi pentru capitalurile 
internaţionale, nu e însă indiferent pentru acela care nu înţelege raţiunea de-a fi a unei Românii fără români, fără acest element 
etnic specific, altul decât cele ce-l înconjură. Se 'nţelege că o Turcie populată de germani şi-ar plăti lesne datoriile, dar credem 
că lucrul n-ar fi indiferent pentru turc.
Ei bine, imigraţiunea necontenită de elemente străine este una din cauzele constante ale urcării creditului statului român. 
Dar n-avem nici un motiv de-a ne bucura de această împrejurare.
Dar să venim acum la maniera de-a discuta a confraţilor.
Teoria pe care am espus-o mai sus le dă ocazie să zică:
 
Aceste  cuvinte  dovedesc  grosolana  ignoranţă a  organului  conservator  în  ceea  ce  priveşte  administrarea  finanţelor  şi 
comptabilitatea etc.
 
Să admitem un moment că în adevăr n-am cunoaşte deloc legea de comptabilitate. De când  necunoaşterea  unor 
dispoziţiuni de administraţie financiară constituie o stare de ignoranţă ? Ignoranţa consistă în a nu cunoaşte legile naturii şi 
legile minţii noastre proprii astfel cum ele se reflectă în ştiinţele exacte, nu însă a nu cunoaşte paragrafe de dispoziţii eventuale, 
croite de oameni, cari azi sunt unele, mâne altele. Dar  se 'nţelege  , cele patru clase primare cari redijează ,,Românul” vor 
pricepe mai bine ce e ştiinţa, ce neştiinţa.
Amintim confraţilor ceva, îndealtmintrelea cunoscut de toată lumea, că adevărul este acela care doare pe oameni, nu 
neadevărul. Când se prefac a fi atât de naivi de-a ne numi pe noi ignoranţi, o să zâmbim: afirmarea nu ne supără. Oricât de mică 
închipuire ne-am face despre valoarea sau întinderea cunoştinţelor noastre, ceea ce ştim e ca fiecare din noi, individual vorbind, 
a muncit mai mult în privinţa asta în viaţa sa decât tot personalul de redacţie al ,,Românului” la un loc.
Şi în fine, c-un aer triumfător, „Românul” conchide să citim art. 63 et sq. din legea comptabililăţii generale a statului 
unde se spune că ,,după ce exerciţiul unui an bugetar e închis, rămăşiţele lui se trec ca venituri în anul viitor”.
Exact ceea ce am zis şi noi în numărul de la 3 aprilie şi la începutul acestor şiruri... numai cu un adaos: ,,se trec ca 
venituri ale anului viitor, cu rezerva de-a se plăti cu ele datoriile corespondente din trecut”.
[12 aprilie 1883]
 
[„DE MULTE ORI AM SUSŢINUT...”]
 
De multe ori am susţinut în acest ziar că partidul pretins liberal constituie o adevărată societate de esploatare a 
credulităţii publice, care vinde publicului naiv vorbe frumoase şi fraze sforăitoare şi primeşte în schimb realităţi sunătoare sub 
formă de lefuri, diurne, pensiuni, recompense, misiuni etc. Am avut curiozitatea să răsfoim bugetul, sau mai bine zis numeroase 
şi variate bugete, şi iată rezultatul necomplect încă, fiindcă multe ne-a scăpat, al investigaţiunilor noastre.
Supunem această mică lucrare statistică bieţilor contribuabili cari, suntem siguri, au primit pentru sărbătorile Paştilor 
biletul galben cu 4 şi 6 zecimi adiţionale ale d-lui perceptor al guvernului liberal şi ultraliberal de averea publică şi, pe când 
săracul muncitor adună leu cu leu ca să poată potoli setea acestui Gargantua nemilostiv , sunt alţi contribuabili, mai favorizaţi 
de soartă, cari nu numai sunt păsuiţi, dară cărora li se distribuie diurne, pensiuni, lefuri, jetoane de prezenţă şi neprezenţă , 
tantieme etc. ale deosebitelor stabilimente de favoritism create tot cu banii celor dintâi anume pentru aceşti din urmă, pentru a-l 
îmbogăţi şi a le înlesni mijlocul de a-şi zidi palaturi pentru dânşii şi rudele lor. Dăm un mic rezumat de aceşti favorizaţi, în 
capul cărora nu vom uita a pune, a tout seigneur tout honneur pe baizadeau Mitică.
1. Luminăţia sa prinţul Dim. Gr. Ghika
1. Efor la spitalele civile din Bucureşti .......…………….   6 000
2. Preşedintele consiliului d' administraţie şi al comitetului
dirigent al Societăţei d' asigurare Dacia - românia : ....
a) Tantiema în consiliul d' administraţie ....…………....   6 548
 
 
 
3.
 
4.
 
b) [Tautiema în] comitetul dirigent..........………….……..
c) Jetoane de prezenţă………………………………..…… 
 
Preşedinte în consiliul d-administraţie al căiei ferate Lember
Cernovitz-Iaşy, jetoane de prezenţă   ......………….……..
Preşedinte în consiliul d-administraţie al Societăţii de
Construcţiuni, jetoane de prezenţa ..………………………
15 280
     600
22 428
 
 1 000
 
 1 000
283
5.
 
6.
 
7.
 
8.
9.
 
 
Preşedinte în consiliul d-administraţie a1 Creditului Fonciar
Rural, jetoane de prezenţă .....………………….…………
Preşedinte în consiliul d-administraţie al Regiei Tutunurilor
şi al Sărei, jotoane de prezenţă  .......………………..……
Preşedinte în consiliul d-administraţie al Domeniilor
Statului, jetoane de prezenţă .....………………….………
Preşedinte al Senatului cu diurnă, în pespectivă
Preşedinte al Societăţii Funcţionarilor Publici, jetoane de
prezenţă .........……………………………………………
 
 
 3 000
 
    800
 
    800
 
 
      60
35 088
       
2. Dimitrie Kariagdi
1.
2.
3.
 
4.
5.
 
Primar al Capitalei ........…………………………..…......   
Pensionar al statului ....…………………………....…......   
Deputat cu diurnă de doi galbeni pe zi, socotită pentru
6 luni ...
Preşedinte al Creditului Fonciar Urban ....………………..   
Preşedinte al Societăţii pentru învăţătura Poporului Român
12 000
11 000
 
  4 050
  3 000
         ?
30 050
 
3. Petre Aurelianu
1.
2.
3.
4.
5.
6.
 
7.
 
8.
9.
 
10.
 
Ministru de culte şi instrucţiune publică ………………….. 
Directorul Şcoalei de Agricultură   ……………………….        
Profesor la Herestrău    …………………………………..
Deputat cu diurnă de 2 galbeni pe zi pentru 6 luni ……….   
Membru al Academiei
Membru în consiliul d-administraţiune al Societăţei Unirea,
jetoane de prezenţă ...........………………………….......     
Membru în consiliul d-administraţiune al Societăţei Economia,
jetoane de prezenţă .......…………………………….......     
Preşedinte al Consiliului general Ilfov
Membru în consiliul d-administraţie al Regiei Tutunurilor şi
al Sărei, jetoane de prezenţă  ...…………………….........
Membru. în consiliul d-administraţie al Societăţii Geografice        
30 000
  8 880
  4 996
  4 050
         ?
 
     600
 
     400
         ?
 
      800
          ?
 49 726
 
4. Dimitrie Sturdza
1.
2.
3.
4.
5.
 
6.
7.
Ministru de esterne ..…………………………………......
Senator cu diurnă, în perspectivă 
Director al Creditului Fonciar Rural ……………….……..
Membru al Oficiului Statistic …………………………..…
Membru în consiliul d-administraţie la Regia Tutunutilor şi
al Sărei, jetoane de prezenţă  ...…………………….........     
Preşedinte al Academiei 
Administrator al averei prinţului Mihail Sturdza (punem şi acest din urmă condei, 
fiindcă nu e permis ca un om al căruia timp trebuie să fie deplin absorbit cu atâte 
slujbe publice gras plătite ca să mai găsească timpul a se ocupa cu administrarea 
unei averi străine !) ……………………………………….
30 000
        ?
18 000
     300
 
     800
         ?
 
 
 
 
30 000
79 100
5. Doctorul Râmniceanu 
1.
2.
3.
4.
5.
Membru la Comitetul permanent d' ilfov ..…………....
Deputat cu diurnă de 2 galb . pe zi pentru 6 luni ..…….
Medic la Şcoala Militară   .............……………………
Profesor de patologie ...............………………………
Doctor la Spitalul de copii  ............…………………...
  8 400 
  4 050
  3 600
  5 000
  8 400
29 450
 
6. Gogu Cantacozino 
1.
2.
3.
4.
 
Director la Regia Tutunurilor şi al Sărei .......……………
Membru la Consiliul d' administraţie la Casa de Depuneri
Membru la consiliul d' administraţie al Domeniilor Statului
Membru la consiliul d' administraţie la Creditul Fonciar
Rural …………………………………………………….
20 400 
     800
     800
  
  3 000
284
25 000
 
 7. Colonel Nicolae Bibescu
1.
2.
3.
4.
Vicepreşedinte al Senatului cu diurnă, în perspectivă ...
Pensionar al statului    .................
Efor la Aşezămintele Brâncovineşti ..........
Membru în consiliul d' admimstraţie al Casei de Depuneri
        ?
  9 000 
12 000
     800
21 800
 
8. Pană Buescu 
1.
2.
3.
4.
5.
Deputat cu diurnă de 2 galbeni pe zi pentru 6 luni
Director al Societăţei d' asigurare Unirea   ........
Profesor la Herestrău , cu leafă şi diurnă ........
Membru la Comitetul teatrelor .............
Consilier ajutor la municipalitate ............
  4 050 
12 000
  4 996
  3 600
  8 000
32 646
 
9. Theodor Ştefănescu 
1.
2.
3.
4.
5.
6.
Director la Şcoala de Comerţ, anual lei   ......…………
Profesor  .......................………………………………
Director la Banca Naţională ............…………………...
Tantiema de la Banca Naţională    .........………………
Cenzor la Fabrica de hârtie (jetoane) .........……………
Epitrop la biserica Negustori ............………………….
                                                               Total
    600
 4 400 
12 000
12 000
  1 000
       ??
30 000
 
Această listă nu este complectă; e greu a-i urmări în nenumăratele sinecuri în care se ascund patrioţii noştri şi desigur că 
am făcut multe omisiuni fără voie. Vom publica pe curând o listă nouă şi rugăm pe publicul contribuabil, din al căruia sânge se 
îngraşă aceste lipitori, să ne trimeaţă toate informaţiile trebuincioase. Cum vedem patriotismul a devenit un adevărat comerţ şi 
încă din cele mai lucrative, care, pe lângă altele multe, mai are şi acest avantagiu că nu plăteşte nici chirie, nici patentă, nici 
zecimi, fie comunali fie judeţene, nici are trebuinţă de vreun capital fie intelectual, fie bănesc.
Bon appétit , Messieurs .
[23 aprilie 1883]
 
[„REPREZENTAŢIA DE ASEARĂ...”]
 
Reprezentaţia de aseară de la Teatrul Naţional, dată în beneficiul d-lui Ştefan Iulian, a reieşit pe deplin. Sala era plină de 
un public ales.
Succesul serei l-a avut în mare parte beneficientul şi d-ra A. Welner , căreia trebuie să-i recunoaştem zilnic un progres 
mare.
În comedia Iulian e blond sau brun?, ambii, atât simpaticul Iulian, în rolul lui Sitaridis , cât şi d-ra Amelia , în rolul 
Sevastiţei , soţia lui, au avut momente din cele mai frumoase. De altminteri şi publicul a ştiut a-i răsplăti prin salve de aplauze, 
chemându-i de vreo trei ori. Comedia aceasta, de d. St. Velescu, a plăcut publicului.
Nu trebuie să uităm pe d. Mateescu, care şi-a îndeplinit ca totdeauna cu talent şi  conştiinţiozitate  datoria. Numai 
talentului său se datoreşte necăderea comediei Vila regală, a cărei nesfârşite monoloage plictisise publicul.
Atât pentru azi.
[5 mai 1883]
 
[„NU SE POATE TĂGĂDUI...”]
 
Nu se poate tăgădui că d-l Dimitrie Brătianu ştie să concentreze termenii, să ne dea chintesenţa situaţiunii anormale de 
astăzi în câteva cuvinte numai.
D-sa făcuse un apel către dl. I. Marghiloman — numit senator la Argeş — şi către prinţul Dimitrie Ghica — numit la 
Olt — ca să desiste de la nişte mandate stoarse prin ingerinţe guvernamentale.
D. Marghiloman a şi dat urmare acestui apel, adresând alegătorilor colegiului II de Argeş o scrisoare ale cărei cuvinte 
sunt cântărite c-o fină ironie:
 
Vă mulţumesc pentru onoarea ce mi-aţi făcut numindu-mă reprezentantul d-voastră, reprezentant însă al unui judeţ pe care nu-l 
cunosc, care, probabil, tot atât de puţin mă cunoaşte, aş fi espus ori să nu împărtăşesc sentimentele mandanţilor mei, ori să tălmăcesc 
rău opiniunile lor. Datoria mea este deci să declin mandatul cu care m-aţi onorat ... deşi nu-l solicitasem .
 
D. Dimitrie Ghica însă - prinţul - a crezut că poate ignora cu desăvârşire îndemnul pe care  i-l  făcuse d. Dimitrie 
Brătianu, a crezut că nu este deloc sub demnitatea sa de-a fi numit senator de agenţii guvernului. Astfel asupra domniei sale se 
îndreptează concentric atât îndemnul d-lui Dimitrie Brătianu cât şi ironia scrisorii de mai sus şi ni-l arată într-o curioasă lumină.
Numitul de la Olt prezidează Senatul şi judecă acum în afacerea sa proprie.
Ca să vedem indecenţa cu care prinţul judecă oameni mai statornici în principii şi necăpătuiţi prin cumul de funcţii vom 
285
cita faptul următor.
La adresa prin care biuroul aşa numitului Senat l-a invitat pe d. Dim. Brătianu să ia parte la dezbateri d-sa a răspuns cu 
următoarea scrisoare:
 
Domniei sale d-lui Preşedinte al Senatului
  Domnule Preşedinte,
Regret că s-a validat alegerea colegiului I de senatori de Argeş, alegere viciată prin ingerinţele guvernamentale, în contra 
căreia am protestat verbal şi prin scris. Protestarea mea s-a publicat şi în urmă am refuzat de-a primi mandatul de senator ce mi-a 
trimis preşedintele biuroului electoral.
Răspunzând la adresa no. 663 cu care m-aţi onorat,  politeţa-mi  face datoria să vă rog, domnule preşedinte, să cereţi de la 
Adunarea ce preşedeţi încuviinţarea d' a declara vacant colegiul I de Senatori din Argeş. Să nu se crează însă prin aceasta că eu 
văz espresiunea voinţii ţării în o Adunare a cării membri în cea mai mare parte sunt aleşi în condiţiuni şi mai rele decât acelea în cari 
am fost ales eu şi din care s-au retras mai toţi aceia cari reuşiseră a pătrunde într-însa fără a fi delegaţi ai guvernului.
Primiţi vă rog, d-le preşedinte, asigurarea înaltei mele consideraţiuni.
D. Brătianu
 
Cu-n cuvânt:
O Adunare ai cărei membri sunt aleşi prin ingerinţe guvernamentale şi din care s-au retras toţi aceia cari reuşiseră a 
pătrunde într-însa fără a fi delegaţi ai guvernului, o asemenea Adunare nu este espresiunea voinţei ţării.
Nefiind espresiunea voinţei ţării, nu are dreptul a revizui Constituţiunea.
Scrisoarea e corectă în toate formele ei; nici un cuvânt în ea pe care lexiconul bunei-cuviinţe nu l-ar admite.
Cu toate acestea prinţul Dimitrie Ghica n-a voit să dea citire scrisorii pentru că... termenii din ea sunt prea aspri.
Ni se pare cu toate acestea că, în timpul din urmă, epiderma prinţului s-a solidificat atât de mult încât poate suporta 
termeni mai aspri decât cei de sus. Escesul de susceptibilitate pe care-l manifestează e pur şi simplu o prefăcătorie.
O observaţie finală.
Zilnic „Românul” revine la reţetele sale de modificare a Constituţiei şi cearcă a dovedi ba că opoziţia se contrazice, ba 
că d. Kogălniceanu îndeosebi a arătat necesitatea modificării ş.a.m.d.
Ne-ar fi uşor a discuta teoretic cu confraţii şi de a le arăta in nuce dezvoltarea dreptului public şi privat, la români 
bineânţeles , din începuturi şi până la 1700, când, împreună cu dinastia legală, s-au stins şi sufletul dreptului Românesc.
Ne-ar fi lesne a arăta cari sunt cerinţele timpului modern, cari direcţia de mişcare pe care poporul nostru ar trebui s-o 
aibă în viaţa sa publică.
Dar toate acestea sunt în realitate de prisos. Cele două bâlciuri de conştiinţe, din Dealul Mitropoliei şi din muzeul de 
mumii şi de exemplare zoologice împăiate , nu au dreptul de-a revizui nimic. Bună, rea, nu-i priveşte Constituţia cum pe noi nu 
ne priveşte China. N-au ajuns încă Ţepeluş şi Pelin să stabilească legea fundamentală a României.
Nu noi o zicem aceasta: Papa dixit . Singurul care, după ,,Românul”, a rămas fidel drapelului de la 1848, d. Dimitrie 
Brătianu o zice.  Nelegitimitatea  celor două bâlciuri ne dispensează de-a mai vorbi în sens pozitiv în cestiunea revizuirii, o 
dispensă de care [ne] folosim cu părere de bine, căci nu este nici comod, nici plăcut de-a discuta cu oameni atât de ignoranţi şi 
atât de sofişti precum sunt confraţii de la „Românul”.
[19 mai 1883]
 
[„ÎN CE UN MINISTER...”]
 
În ce un minister L. Catargiu, Chr . Tell, N. Blaremberg, Vernescu, general Mann, A. Lahovari ar fi mai extraordinar 
decât a fost ministerul pe care ţara l-a privit cu mirare şi care a fost întocmit sub prezidenţia d-lui I.C. Brătianu, cu miniştri ca 
d.B. Boerescu, Stolojanu, N. Creţulescu şi generalul Lecca?
Mai ar fi această deosebire în favoarea celui dintâi că, deşi între bărbaţii de mai de sus au putut fi diverginţe de păreri, 
totuşi nici unul din ei n-a arestat pe celalt, nici n-a redactat vreun act de acuzaţiune, cum s-a întâmplat d-lui N. Creţulescu şi G. 
Lecca, Stolojanu şi B. Boerescu.
Cel puţin între bărbaţii  denunţaţi  de pseudo-,,Românul”, în lipsă de o unitate absolută în trecutul politic, există o 
legătură puternică care este stima reciprocă a unora pentru ceilalţi, legătura ce nu îndrăznim să afirmăm că a existat între 
ministrul atotcredincios , atotputernic a lui Vodă Cuza şi între maiorul care a arestat noaptea în Palat pe acest Domnitor, între 
ministrul lui Lascar Catargiu, d. B. Boerescu, şi între d. Stolojanu, redactorul actului de acuzaţie a ministerului Catargiu.
Venerabilul director al ,,Românului”, care a prezidat la aceste împerechieri puţin oneste, este cel din urmă care ar trebui 
să-şi acopere pudica-i faţă în prevederea unui minister care ar întruni pe membrii opoziţiunii unite. Cel puţin aceştia ar avea, 
pentru a motiva înţelegerea lor, în opoziţiune ca şi la guvern, o cauză comună, puternică şi un scop onorabil: apărarea regimului 
constituţional în contra tendinţelor de guvern personal ale d-lui I. Brătianu şi scăparea principielor sociale de încercările 
demagogice - socialiste ale d-lor Schileru - rosetti .
Întreprinderea este destul de onorabilă şi primejdia destul de mare pentru a lăsa cu totul în umbră nişte diverginţi mai 
mult decât secundare în faţa unor asemenea interese de căpetenie.
[19 mai 1883]
286
TRANSCRIERI
ÎNTREBĂRILE DIN PARTEA BUCOVINEI
ŞI RĂSPUNSURILE DIN PARTEA
BOIERILOR LA 1782
 
2307
 
(NB : Pe-o pagină  28r  sunt scrise întrebările, pe-a doua, paralel cu ele, răspunsurile.)
 
19 ponturi de întrebări din partea Bucovinei, cum se arată mai gios pe număr.
Întrebări din partea Bucovinei. — Răspunsurile din partea Divanului Moldaviei.
 
No. 1 (Î) Târgurile cele trei, ce sunt în Bucovina şi piste tot pe moşiile stăpânitoriului ţărei, după cum mai întâi au fost hotărâte, 
de se vor găsi în vreun izvod şi sunt hotarnici asupra lor ?
No. 1 (R) în vremile vechi ale 1  stăpânirii Moldaviei au fost condici , întru care se afla înscris nu numai pricinile oraşelor, ci şi 
hotarăle lor cum şi alte pricini a ţării, cari din vremelnice întâmplări şi prăzi şi din robii ce sunt ştiute de toate megieşile ţării 
Moldaviei, toate acele condici s-au prăpădit şi nu se află, fără numai din testamenturile şi hrisoavele ce au dat luminaţii Domni din 2  
locul domnesc danii, ce s-a putea înţelege, după cum vor fi scriind-o , cum şi din hotărârile cari mai pe urmă din poruncă domnească 
s-au făcut, după vreme, după ştiinţa stăpânirii.
 
2. (Î) Moşiile ce se stăpânesc din vremile vechi şi moşiile ce le au dăruit Domnu de-au fost obicei să se arăte prin scrisori şi 
semnele hotarălor şi de se poate găsi în arhiva Ieşului hotarnici şi scrisori de acest feliu ?
2. (R) Tot locul ţării Moldaviei dintru început loc domnesc au fost şi, la locurile unde s-au socotit ca să fie târguri, le au numit şi 
le-au făcut târguri cu loc împregiur îndestul spre îndestuarea orăşenilor şi în condicile vechi ce s-au pomenit mai sus ori fi fost şi 
semnele hotarălor, măcar că şi din locurile târgurilor, încă şi târguri întregi mai pe urmă, stăpânitorii Domni au dat danie cui au 
vrut cu ispisoace gospod de stăpânire, cum şi toate moşiile ce se stăpânesc din vremile vechi şi mai pe urmă de luminaţii Domni sunt 
date danii cu hrisoave domneşti după slujba şi cinstea fieştecăruia , pe cât au vroit Domnul şi la unele din testamenturile Domnilor 
au fost arătate şi semnele hotarălor, iar nu la toate; iar la condicele cele vechi, care s-au prăpădit, după cum mai sus s-au pomenit, or fi 
fost pre larg înscris atât pricinile cât şi semnele hotarălor tuturor moşiilor, însă din întâmplările tulburărilor multe ispisoace vechi şi 
mai nouă s-au prăpădit şi pe urmă după încredinţate dovezi şi vrednici mărturii de stăpânire   29r  au rămas temeinică stăpânire 
fieştecăruia , iar arhiva Moldaviei de hotarnici , de scrisori şi de alte pricini nu se află din vremelnice întâmplări precum, mai sus s-
au arătat.
 
3. (î) Veniturile podurilor şi alte venituri ce au fost domneşti, de le au stăpânit Domnii însuşi sau cu scrisori le-au dat altora?
3. (R) Veniturile podurilor şi alte venituri de moşii, ce au fost domneşti, în câtă vreme au fost domneşti s-au strâns şi veniturile lor 
pe sama domnească de cei rânduiţi de Domni pristavi , iar după ce dintr' acele moşii cu poduri şi cu alte venituri li au dat luminaţii 
Domni dintru început şi pân' acum danie cui au vrut, au luat acei cu daniile şi veniturile podurilor şi alte venituri şi se stăpânesc şi 
pân' acum de acei cari le au.
 
4. (î) Un stăpân de moşii ce nu are copii sau moştenitori, de are putere a face cu moşiile sale ce-i va fi voia, adică de au putut lua 
pe un străin să-l facă moştenitoriu pe moşiile lui fără voia Domnului ţării şi când vreunul fără moştenitor moare şi pe altul n-au făcut 
moştenitoriu pe moşiile sale şi nici diată n-au făcut, cui se cade să rămâie moşiile acele?
4. (R) Cel nu are copii sau alţi moştenitori este volnic a face moştenitoriu pe moşiile sale şi pe un străin, fără de a lua voie şi de 
Domnul ţării. Iar când va muri fără moştenitori, adică de nu va avea rude şi nici pe altul străin n-a apuca a-l face moştenitoriu 3  pe 
moşiile lui, nici diată nu va face, atuncea moşiile şi toată averea lui rămân a stăpânitoriului ţării.
287
 
5. (Î) Când face vreunul diată, ce trebuinţă este să mai facă şi de poate fieştecare stăpân de moşii să facă diată sau are osebire unul 
de altul?
5. (R) Fiiştecare om slobod şi neoprit de pravilă poate să facă diată pe averea sa, care diată este datoriu să o încredinţeze spre 
dovadă, cumcă este chiar a lui, ori cu însuşi a lui iscălitură şi cu vrednici de credinţă marturi ori şi numai cu însuşi a lui iscălitură fiind 
adeverită şi fără prepus; însă cel mai puţin păzind a tria parte din averea sa pentru moştenitoriu după pravilă .
 
6. (Î) De face cineva vreo împărţală moştenitorilor săi, în viaţa sa, şi au făcut vreunul (?) dintre dânşii strâmbătate , de rămâne 
acea împărţeală în puterea ei, adică: părintele ce stăpâneşte o moşie, care se cade să rămâie în moştenire atât părţii bărbăteşti cât şi 
femeieşti, şi el sau au depărtat pe fată sau au dat feciorului, sau pe fecior l-au depărtat şi au dat fetei ?
6. (R) Poate fiiştecine în viaţa sa să facă împărţală lucrurilor lui moştenitorilor lui, după a lui însă voinţă şi altă nu se caută nici 
se socoteşte, fără numai dacă pe vreunul dintre ceşti moştenitori l-au făcut  30r  desăvârşit moştenitoriu ori
288
289
i-au lăsat atâta parte care nu are nici o analoghie cu părţile celorlalţi, ori de au dat numai din cele mişcătoare şi nu şi din cele 
nemişcătoare şi nu va arăta pricina în scris, atuncea împărţala este fără tăria sa.
 
7. (Î) Un stăpân de moşia părinţască de poate să vânză moşia sa de istov şi copiii lui făcându-se de vârstă şi cunoscând că acea 
vânzare s-au făcut cu păgubirea lor şi măcar de nu şi este arătat în zapisul de vânzare ce-au fost făcut părintele lor, ca să poată copiii 
lui răscumpăra — au putere copiii 4  să răscumpere, au ba?
7. (R) Un stăpân poate să. vânză moşia sa cea părintească de istov şi de i vor fi copiii lui fără de vârstă şi sub stăpânirea tatălui lor 
şi în zapisul de vânzare nu va fi scris ca să poată răscumpăra copiii, după ce vor veni la vârstă, nu pot să răscumpere.
 
8. (Î) Un stăpân de moşie, căzând la datorie sau având altă trebuinţă şi voieşte să vânză moşia sa de istov, de este dator prin ştirea 
giudecăţii să facă, ştire neamului său şi răzăşilor ş-a cere de la neam sau răzăşi de voiesc să dea preţul moşiei, şi vînzînd 5  moşia de 
tot după vremi moştenitorii lui să dea acel preţ ce au dat neamul lui sau răzăşii 6  sau străinii părintelui lor şi să răscumpere moşia şi 
pân'la câtă vreme pot să aibă volnică răscumpărare?
8. (R) Cel ce va cădea la datorie sau pentru altă trebuinţă va vrea să vânză moşia sa are datorie să întrebe mai întâi pe fiii săi, însă 
290
de vor fi de vârstă, şi pe neamuri şi pe răzăşi şi, când nu vor vrea aciia să o cumpere, atunci poate să o vânză şi la străini. Iar când nu 
va înştiinţa pe fiii, de vor fi de vârstă sau neamurile sau răzăşii, după ce vor afla de vânzare au voie pân-în patru luni după pravilă şi 
pân-în şase luni să tragă (?) şi să răscumpere. Iar de nu vor afla de 7  vânzare nici or 8  şti nemică şi pân-la zece ani au voie să tragă 
giudecată şi să răscumpere, însă încredinţându-se giudecătoriul că n-au aflat mai înainte şi sorocul acest de zece ani este la cei ce 
nu vor fi înstrăinaţi din pământul lor; iar când moşia se va vinde pentru datorii din porunca dreptăţii la mezat, atunci n-are datorie să 
întrebe nici pe fii nici pe neamuri, nici pe răzăşi, nici pot să mai răscumpere, fiind vânzare cu publicaţie.
 
9. (Î) Când o moşie au pus oareşicine zălog cu soroc , cu această hotărâre că nu va plăti banii la sorocul arătat, să rămâie moşia 
de istov neputând să mai răscumpere; de rămâne acest fel de interesat contract în puterea sa sau  zapisele  ce se fac între 
cumpărătoriul şi vânzătoriul şi nu se fac înaintea giudecăţii , de rămân în puterea lor au ba ?
9. (R) Moşia  31r  sau orice lucru nemişcător ce va pune zălog cu hotărât soroc , ca neplătind banii să rămâie de istov de mi va da 
stăpânul al doilea zapis cu desăvârşită vânzare sau acel ce ţine zălogul de nu va avea cartea giudeţului , întru care se arată că s-au dat 
acel zălog de istov, atunci zapisul cel de zălojitură nu are nici o tărie şi oricând ori acel ce au pus zălogul , ori moştenitoriul şi 
neamurile lui pot să dea banii şi să ia zălogul , iar zapisele ce se fac între cumpărători şi între vânzători, de nu vor fi făcute nici 
înaintea giudecăţii 9  de oareşcare pricini şi vor fi încredinţate cu iscălituri a oamenilor vrednici de credinţă — au tăria lor.
 
NB : Aici lipsesc două foi din original — adică nemijlocit urmează întrebările 10, 11, 12, 13, fără răspuns în paralel, 
întrebările 14, 15, 16 şi 17 lipsesc cu totul, asemenea răspunsurile 14, 15, 16, iar de la 17 e numai o parte; apoi lipsesc 
întrebările 18 şi 19 dar răspunsurile sunt. Deci urmează întrebările 10, 11, 12, 13 şi răspunsurile 17 o parte, 18 şi 19.
 
Întreb. 10. Când din întâmplare nu poate cineva să arate dovezi şi scrisoare pe moşia ce o stăpâneşte, dar stăpâneşte moşia sa cu 
odihnă, până la câţi ani poate să slujască stăpânirea lui spre dovadă că este dreaptă a lui?
[Întreb.] 11. Când unul au stăpânit moşia sa cu odihnă peste suma anilor hotărâţi şi după vremi vine altul cu bune scrisori asupra 
acei moşii, cine după obiceiul pământului rămâne stăpânitoriu ; cel ce au stăpânit atâţi ani sau cel ce poate cu scrisori dovedi că ar fi 
moşia a lui?
[Întreb.] 12. De este vreme prescripţiei , adică pân'la patruzeci ani sau mai mult au mai puţin, atât la boieri sau la mănăstiri sau 
mazili ruptaşi totdeuna (?) sau au vreo deosebire, fiindcă osebit este cunoscut că în vremile tulburărilor scrisorile boierilor au căzut în 
mânile mazililor şi a mazililor în mânile boierilor şi acum mulţi ca aceştia, cari fără dreptate ţin scrisorile, cu cari se folosesc atât cu 
vânaturile , cât şi cu slobozirea ce s-ar cădea să aibă cel adevărat stăpân.
[Întreb.] 13. Şi fiind cunoscut că în vremile turburărilor mulţi mazili ruptaşi s-au făcut stăpâni pe moşii, cu unii ca aceştia după 
obiceiul pământului ce se cade să se facă?
 
NB : Aicea lipsesc două foi!
(Urmează răspunsurile, o parte din 17, iar 18 şi 19 întregi.)
 
...luminate cărţi  32  ce s-au dat de opştie au rămas locul al lor şi rămân şi vânzările de la unul la altul iarăşi temeinice şi stăpânitoare şi 
atât vânzătoriul cât şi cumpărătoriul nu rămân îndatoriţi cu vreo dare stăpânului ţării pentru loc, iar la cheltuielele târgurilor, cari 
vor fi prin ştirea rânduitului dregător, au să răspundă numai târgoveţii birnici ţării, iar boierii cu prerogativa lor sunt apăraţi de toate 
şi în tot locul, şi cel ce au fost mai înainte de ţăran şi pe urmă s-au făcut târgovăţ nu are să plătească nimărui nimică pentru aceea fără 
numai birul lui după cislă fiindcă târgoveţul ţăran birnic nu are deosebire de ceilalţi ţărani afară de bresle.
R. 18. Armenii şi jidovii n-au avut după dreptate voie a cumpăra moşii la ţară, de veci nici au, iar casă i dugheni în târguri au  
putut şi pot cumpăra, însă armenii numai pot cumpăra şi vii.
R. 19. Dumbrăvile şi rediurile sunt a stăpânului locului şi nime fără de învoiala stăpânului moşiei nu este volnic a lua lemne sau 
nuiele sau a darma ; iar codrii şi pădurile sunt slobode şi are voie fieştecine a tăia şi a lua orice fel de lemne, neoprit de nime şi fără 
de plată, însă numai locuitorii ţării aceştia, iar cei de prin locurile megieşilor sunt opriţi după firmanul împărătesc, însă [de] or fi sate 
pe supt codri şi păduri alţii străini nu sunt volnici a tăia lemne pentru trebuinţa lor împregiurul acelor sate, iar mai înuntru pot să taie 
şi să ia.
Din luminata poroncă prea Înnalţat Domnului nostru Măria Sa Constandin Dimitriu Moruz Vveod s-au făcut răspunsurile la 
întrebările Bocovinei pentru toate pre larg, după cum se arată mai sus.
Let : 1782: fevr. 19.
 
Iscăliţi boierii Divanului
Ioan Cantacuzino vel Logofăt
Neculaiu Rosăt vel Vornic
Lascarachi Rosăt vel Vornic
Ştefan sturza vel Vornic
Gheorghe Sturza vel Vornic
Scarlatachi Sturza Hatman 
ALTE ŞEPTE PONTURI DE ÎNTREBĂRI DIN PARTEA
BUCOVINEI, CUM SE ARATĂ MAI GIOS PE NUMĂR.
ÎNTREBĂRILE DIN PARTEA BUCOVINEI.
RĂSPUNSURILE DIN PARTEA DIVANULUI MOLDAVVIEI .
 
2307
 
Î. 1. Se vorbeşte  33r  că mai înainte din vremi hotarăle Câmpulungului rusesc au mers mai  mult spre hotarăle Galiţiei spre cuturi 
ş' acei stăpâni de acolo pe 'ncet , pe 'ncet în puterea lor s-au lăţit?
R. 1. Hotarul Câmpulungului rusesc mai înainte vreme după ştiinţă au fost hotar  Cirimuşul  Negru, şi din întâmplările 
tulburărilor, nefiind căzuta purtare de grijă despre Moldova, găsind prilej leşii, s-au întins şi s-au lăţit cu stăpânirea până la Cirimuşul 
291
Alb, ş' acei stăpâni leşi de acolo cu învechirea stăpânirii au rămas stăpâni în puterea lor. Iar în arhiva ţării leşeşti trebuie să se afle 
înscris hotarăle vechi până unde au fost şi de-acolo s-a putea îndrepta.
 
Î. 2. Poate că acest ocol al Câmpulungului rusesc mai înainte au fost loc domnesc şi când l-au luat alţii în stăpânirea lor?
R. 2. Ocolul Câmpulungului rusesc din început au fost loc domnesc precum şi tot pământul Moldavviei şi pe urmă Domnul ce au 
stăpânit după vremi au dat danie, după cum s-au arătat mai pre larg la al 2-lea pont la copia cu 19 ponturi.
 
Î. 3. Atât mazilii cei vechi cât şi lăciutorii zic că hotarăle Moldavviei mai înainte se stăpânea până la Sarafineşti de către 
Horodinca şi pârâul Sarafineţului până în Nistru, iar acum cei din Galiţia au luat o bucată mare de loc. De nu este vreo dovadă sau 
cu ce au luat moşii acea bucată de loc?
R. 3. Hotarăle Moldavviei mai înainte după ştiinţă au fost până la Sarafineşti de cătră Horodinca şi pârâul Sarafineţului 
până în Nistru şi din întâmplările tulburărilor s-au lăţit leşii cu stăpânirea după cum s-au arătat mai sus la pontul întâi.
 
Î. 4. De au fost slobod sau de este şi acum obicei ca moşiile să se împărţască la răzăşi în bucăţele mici şi de-au avut fieşte care 
putere pe părticica sa a face crişme , velniţi , mori, prin care se aduce mari stricăciune locuitorilor?
R. 4. Moşiile răzăşeşti  34r  s-au împărţit şi se împart şi acum în părticele mici pe câţi răzăşi sunt şi se cuvine fieştecăruia partea 
sa şi pe părticica sa este volnic a face fieştecare crâcimă , fiindcă nu aduc stricăciune, cum şi mori pot să facă, de nu va îneca una 
pe alta; iar, când va îneca una pe alta, atunce nu pot să facă fieştecine moară pe părticica sa, ci numai câte mori vor încăpea pe toată 
moşia ca să nu aducă înecătură una alteia, intrând la acele mori părtaşi toţi răzăşii câţi or fi, fieştecare după analoghia părticicăi 
sale, prinzând şi la cheltuială asemenea.
 
Î. 5. Cum se orânduiesc mazilii i ruptaşii la Moldova să dea birul lor; pe particelele de moşie ce au, sau pe averea lor, şi ce 
privileghii au aceştia şi ce sunt datori atât stăpânitoriului ţării sau cât răspublicui să slujască?
R. 5. Dajdia mazililor i a ruptaşilor nu se socoteşte după părţile de moşie ce au, ci se aşază după putinţă, însă mai cu uşurare 
decum plătesc ceilalţi birnici, fiindcă se află în slujbe împărăteşti şi domneşti fără plată, făcând slujba lor tot aici în ţară. Privileghia 
ruptaşilor este fiind aleşi din ţărani cu birul lor deosebit şi la desetină au deosebire până la 30 bucăţi să plătească boiereşti, iar 
ispravnicilor sunt supuşi la toate şi la greşelele lor au voie ispravnicii să-i şi pedepsească. Iar privileghia mazililor este, fiind aleşi şi 
mai socotiţi decât ruptaşii şi la desetină pe câte bucate vor avea drepte a lor să plătească boiereşti şi ispravnicii n-au volnicie să 
rânduiască mazilii la vreo slujbă fără carte domnească de poruncă înscris ca să rânduiască şi din mazili cum şi la greşalele lor n-au 
volnicie ispravnicii a-i pedepsi, fără numai îi trimit la Divan cu faptele lor înscris şi de la Divan li se hotărăşte pedeapsa lor.
 
Î. 6. Ce sunt acei ce se numesc aici şleahtici ?
R. 6. În pământul Moldovei nimene nu s-au numit nici se numesc cu nume de sleahtici , iar unii ce sunt de neamuri vechi, cari 
strămoşii şi moşii lor au stătut boieri după vremi, care se cheamă neamuri, şi aceştia sunt deosebiţi şi mai cinstiţi din mazili având 
încredinţate dovezi de la Divan şi de la Domni de alegerea neamului lor şi privileghia acestora este să nu plătească dajdie şi 
desetină , să plătească boiereşte , la unele din poronci şi la slujbe, care sunt mai mari se rânduiesc cu deosebite cărţi domneşti 
scrise cătră însuşi ei iar, nu cătră ispravnici.
 
Î. 7. Ce orânduială au argaţii, de poate fieştecare boieriu sau mazili să ţie argaţi câţi îi va fi voie şi aceştia, de au vite, arături şi 
fânaţe, prin care fac şi deosebită gospodărie, de sunt slobozi de bir şi de alte orânduieli ?
R. 7. Atât boierii  35r  şi mazilii pot să ţie argaţi cât li-a fi de trebuinţa cu tocmală şi birul argaţilor , fiind însuraţi, plătesc după 
cislă la satul unde este legat cu birul, iar, fiind holtei şi şezând în casa stăpânului, nu se supără cu birul; iar boierii au deosebit şi liude 
scutelnici daţi de la Domnie pentru slujba casălor după stepina boierii fieştecăruia, cari scutelnici nu se supără nici la o rânduială, 
ce ar fi pe ţară.
Din luminată porunca prea înnălţat Domnului nostru Măria Sa Constantin Dimitriu Moruz Vveod s-au făcut răspunsurile la 
întrebările Bucovinei pentru toate pre larg, după cum se arată mai sus.
 
Iscăliţi boierii Divanului Let 1782 fevr. 19
 
Ioan Cantacuzino vel Logofăt, Ştefan Sturza vel Vornic, Nicolai Rosăt vel Vornic, Gheorghe Sturza vel Vornic, Lascarachi 
Rosăt vel Vornic, Scărlătachi Sturza Hetman 
_______________________
1. iniţial a, transformat în ale cu creionul roşu cu care s-au făcut toate intervenţiile din acest text, inclusiv sublinierile 2. după danii 
şters 3. după pe şters 4. iniţial au copiii lui putere 5. iniţial văzând 6. după st[răinii ] şters 7. supraintercalat 8. după  or şters 9. iniţial 
giudeţului
[DIN LEGIUIREA CARAGEA]
 
[ANAFORA OBŞTEASCĂ A PĂRINŢILOR ARHIEREI ŞI A DUMNEALOR BOIERILOR]
 
2257
  
... Alcătuirea   440r  acestei  pravili  este o desluşire a  Pravilelor împărăteşti (Codex  Justinianaeus  ) 1  şi a vechilor şi a 
canonisitelor obiceaiuri ale pământului, nefiind împrotivitoare celor vechi urmate pân' acum .
 
[PENTRU LUCRURI]
 
[§ 3.] Verice se clădeşte pe pământul nostru fără ştirea şi voia noastră se face al nostru.
[§ 4.] Orice se sădeşte fără voia şi ştirea noastră, în pământul nostru, al nostru se face.
 
[CAP. 9 PENTRU CLACĂ]
292
 
§ 1. Claca este  439r  un chip de clădire în Ţara Rumânească şi se întocmeşte când stăpânul moşiei primeşte pe clăcaş, adecă pe 
săditoriu , să şază pe moşia lui.
§ 2. Datoriu este clacaşul să lucreze stăpânului moşiei: 12 zile pe an, şi, de se va tocmi de acum înainte vreunul din stăpânii 
moşiilor cu clacaşul pe mai puţine zile, tocmeala aceea să nu aibă tărie, iară, câte tocmeli sunt făcute până acum pe mai puţine zile 
decât 12, acele să se păzească.
§ 3. Care din stăpânii moşiilor cu vicleşug se va tocmi cu clăcaşii altuia să-i facă lui clacă mai puţine zile decât 12 şi-i va 
trage pe moşia sa, acesta — când se va vădi — să piarză, privilegiul clăcii şi să plătească şi stăpânului moşiei claca clăcaşilor ce au 
tras.
§ 4. Clăcaşul , afară de claca de 12 zile, să are stăpânului moşiei încă o zi primăvara sau toamna, să-i dea şi un car de lemne 
la Crăciun, cărându-le ori la moşia lui sau aiurea, unde are stăpânul trebuinţă de dânsele, până la un loc cu depărtare de şase ceasuri.
§ 5. De no  444r  va avea stăpânul nimica a lucra, atunci să-i dea clăcaşul un leu de fiecare zi.
§ 6. Să nu fie volnic stăpânul să aducă pe clăcaş de la moşia ce locuieşte pe alta să lucreze, fără numai când moşia  8  [î]i va 
fi cu depărtare cel mult de trei ceasuri.
§ 7. Clăcaşul să nu poată să facă curătură (despădurire ) fără voia inscris a stăpânului, cuprinzătoare unde şi cât loc să 
care , iară, urmând împrotivă, să-şi piarză osteneala şi să ia curătura stăpânul moşiei.
§ 8. Stăpânul să nu poată să ia curătura clăcaşului ce o are de la părinţi sau o face cu voia stăpânului.
……………………………………………………………………………………
§ 15. Clăcaşul , fugind de pe moşie sau murind fără de moştenitori, de nu e dator visteriei, să stăpânească stăpânul casa lui, 
grădina lui şi curăturile lui.
[§] 16. Clăcaşii 443r  să dea stăpânului moşiei:
Din douăzeci vedre din vinul său o vadră domnească (5%)
Din zece clăi de grâu, de orz, de mei, una (10%).
Din tot pogonul de porumb patru baniţe de porumb bătut sau opt cocoloşi cu baniţe de ocă 22 (5%).
Din toate celelalte roduri de la zece  4  una (10%). Toate acestea cărându-le la casa stăpânului ce are pe moşie
 
Cap. G  441r       
PENTRU MOŞTENIRE
 
§ 2. Dreptăţile mortului ce se moştenesc sunt:
1. Toată, averea lui, afară din boierii, din privilegiurile persoanei sale şi afară din pedeapsa pentru vinele persoanei sale.
 
Cap. 1  442r 
PENTRU DOBÂNZI
 
§ 2. Să nu plătească nimeni pentru alte datorii dobândă mai multă decât unul la zece 5  într-un an.
 
[PENTRU VÂNZĂRI]  445r 
Partea III Cap. 2
 
§ 7. Cei ce vând lucru nemişcătoriu atunci numai pot să vânză la alţii când mai nainte vor da de ştire celora ce au cădere sau 
protimisis (sau epitropilor lor) şi aciia, nev [rând] să cumpere, vor iscăli zapisul vânzării .
Se protimisesc la cumpărătoarea celor nemişcătoare:
a. Rudele de sus şi de jos;
b. Rudele de alăturea până la a patra spiţă când sunt şi părtaşi sau devălmaşi;
c. Rudele de alăturea până la a patra spiţă, când sunt şi vecini;
d. Cei ce sunt numai rude de alăturea pân-la a patra spiţă;
e. Cei ce sunt numai părtaşi sau devălmaşi;
[f .] 6  Cei ce sunt numai vecini: (întâi) ce se vecinesc în lung, (al doilea) ce se vecinesc în lat, (şi al treilea) cei ce se vecinesc la 
vreun colţ.
Iară când doi inşi sau mai mulţi se vor întâmpla să aibă deopotrivă cădere şi vor vrea toţi să cumpere, deopotrivă împărţesc şi 
lucrul ce se vinde.
 
1. completarea lui Eminescu; de asemenea toate sublinierile din această transcriere îi aparţin 2.  şters în manuscris  3.  după 
mo[şia ] şters 4. după 10 şters 5. deasupra lui 10 şters 6. în ms ., din inadvertenţă, e
 
[„PUTEM RECAPITULA...”]
 
2264
 
Putem recapitula  394r  precum urmează concesiunile făcute condiţional de guvernul românesc, după cererile stăruitoare 
ale mai tuturor cabinetelor:
I. Înfiinţarea unei Comisiuni Mixte pentru supraveghearea navigaţiunii şi regulamentelor de poliţie fluvială între Galaţi 
şi Porţile de Fier;
II. Admiterea Austriei în Comisiunea Mixtă.
III. Prezidenţia Comisiunii Mixte să aparţină delegatului Austro-Ungariei.
Cine ştie să facă concesiuni nimerite şi la timp merge foarte ades cu paşi mai siguri spre împlinirea scopului său decât 
aceia cărora le place a se făli c-o împrotivire îndârjită şi zgomotoasă.
(„Românul”, 6 iunie 1881)
293
BIBLIOGRAFIE
BIBLIOGRAFIE
 
Cuprinde ediţiile din publicistica lui Eminescu în care sunt incluse articole din perioada 1882—1883, 1888—1889 
precum şi lucrările consacrate publicisticii din aceşti ani sau în care se fac referiri la ea. Bibliografia generală a publicisticii lui 
Eminescu se va da în ultimul volum din această secţiune.
 
I
 
1. Eminescu, Mihail, Opere complecte cu o Prefaţă şi UN studiu introductiv de A. C. Cuza. Iaşi, Librăria Românească 
[şi] Institutul de Arte Grafice, 1944  p. 396-398.
2. Eminescu, M., Scrieri politice. Ediţie comentată de D. Murăraşu. Craiova, Editura Scrisul Românesc, 1931, p. 301— 
336; Ediţia a II-a. Craiova, Editura Scrisul Românesc, [1935], p. 321—350; Ediţia a III-a. Craiova, Editura Scrisul Românesc, 
[1937], p. 387-422.
3. Eminescu, M., Opere IV. Ediţie îngrijită de Ion Creţu. Bucureşti, Editura Cultura Românească S.A.R., 1939, p. 346-
571.
4. Eminescu, M., Opera politică. Volumul II; 1880— 1883. Ediţie îngrijită de I. Creţu. Bucureşti, Editura Cugetarea — 
Georgescu Delafras, 1941, p. 394-555.
5. Eminescu, Mihai, Despre cultură şi artă. Ediţie îngrijită de D. Irimia. [Iaşi], Editura Junimea, 1970, p. 115—122, 
218, 258-259, 293-297.
6. Eminescu, M., Scrieri de critică teatrală cu un studiu introductiv şi note de Ion V. Boeriu. Cluj, Editura Dacia, 1972, 
p. 153- 154.
7. Eminescu, M.,  Articole şi traduceri. I. Articole literare, cronici dramatice, E. Th. Rotscher,  Arta reprezentărei 
dramatice (traducere). Ediţie critică de Aurelia Rusu. Introducere de Aurel Martin. Bucureşti, Editura Minerva, 1974, p. 155- 
170, 268.
8. Eminescu, Mihai, Icoane vechi şi icoane nouă (Pagini de ziar). Antologie, studiu introductiv, note şi glosar de Gh. 
Bulgăr şi Al. Melian. [Bucureşti], Editura Eminescu, 1974, p. 212-233.
9. Eminescu, Mihai, Scrieri pedagogice. Ediţie critică de Mihai Bordeianu şi Petru Vladcovschi. Cu un cuvânt înainte 
de Mihai Bordeianu. Iaşi, Editura Junimea, 1977, p. 211—214.
10. Eminescu, M.,  Fragmentarium. Ediţie după manuscrise, cu variante, note, addenda şi indice de Magdalena D. 
Vatamaniuc. Bucureşti, Editura Ştiinţifică şi Enciclopedică, 1981, p. 51, 109-113, 125, 143, 144, 243-245, 294, 411, 479-489, 
563, 617, 619-621.
11. Eminescu, Mihai, Economia naţională. Antologie, studiu introductiv, note şi comentarii de Vasile C, Nechita. Iaşi, 
Editura Junimea, 1983, p. 225-255.
 
II
 
12. Xenopol, N., Un critic de la ,,Timpul”: d-l Mihai Eminescu. TEL, XII (1882), nr. 2968, 2 apr., p. 2—3.
13. Moscu, S., Un răspuns. TEL, XII (1882), nr. 2973, 8 apr., p. 3.
14. Macedonski, Al., Viaţa de apoi. LIT, III (1882), nr. 7, iul., p. 393-397.
15. Nicoleanu, L. Gh., Eminescu şi ,,Fântâna Blanduziei” I. FBL, II (1889), nr. 1, 1 oct., p. 1.
16. Petra Petrescu, N., Din juneţea lui Eminescu. F, XXXVI (1900), nr. 1, 2/14 ian., p. 6—7, nr. 2, 9/21 ian., p. 13—14.
17. Juvenal, Eminescu gazetar politic. ŢAN-B, I (1911), nr. 2, 15 nov., p. 157—158.
18. Ibrăileanu, G., Spiritul critic în cultura românească. Ediţia a II-a. Iaşi, Editura Românească, 1922, p. 153—192; 
Ediţie selectivă, introducere, note şi tabel cronologic de Const. Ciopraga. Iaşi, Editura Junimea, 1970, p. 119—142; Mihai 
Eminescu, Studii şi articole. Ediţie îngrijită, prefaţă, note şi bibliografie de Mihai Drăgan. Iaşi, Editura Junimea, 1974, p. 29—
34; Opere I, Ediţie critică de Rodica Rotaru şi Al. Piru. Prefaţă de Al. Piru. Bucureşti, Editura Minerva, 1974, p, 102-126.
19. Lăzăreanu, Barbu, Max Nordau, Eminescu şi Petronius. ALA, III (1923), nr. 115, 4 febr., p. 4.
20. Morariu, Leca, Eminescu şi Max Nordau. JL, XII (1923), nr. 4—5, apr.—mai, p, 126—127.
21. Lovinescu, E., Istoria civilizaţiei române moderne. II. Forţele reacţionare. Bucureşti, Editura Ancora, [1925], p. 
139—153; [Ediţia a II-a]. Ediţie, studiu, introductiv şi note de Z. Ornea. Bucureşti, Editura Ştiinţifică, 1972, p. 298-305.
22. Maiorescu, Titu,  Istoria contemporană a României (1866—1900). Bucureşti, Editura Librăriei Socec  & Co, 
Societate anonimă, 1925, p. 104—287.
23. Gh. B.-D. [G., Bogdan-Duică], Eminescu la „Timpul”. BME. II, (1931), nr. 7, p. 121-122.
24. Călinescu, G. Viaţa lui Mihai Eminescu. Bucureşti, Editura Cultura Naţională, [1932], p. 367—375; Ediţia a IV-a 
revăzută. Bucureşti, Editura pentru Literatură, 1964, p. 277—282,
294
25. Murăraşu, D.,  Naţionalismul lui Eminescu. [Bucureşti], Editura Bucovina I. E. Torouţiu, [1932], p. XXIX—
XXXIV.
26. Torouţiu, I. E., Studii şi documente literare Vol. III ,, Junimea”'. Bucureşti, Institutul de arte grafice „Bucovina”, 
1932. p. 114—115; Studii şi documente literare Vol. IV ,,Junimea''. Bucureşti, Institutul de arte grafice ,,Bucovina”, 1933. p. 
143-171.
27. Călinescu, G.,  Opera lui Mihai Eminescu. I. Filozofia teoretică. Filozofia practică. Bucureşti, Editura Cultura 
Naţională, [1934], p. 92-222; Opere 13. Opera lui Mihai Eminescu (2). [Bucureşti], Editura Minerva, 1970, p. 125-223.
28. Iorga, N., Istoria literaturii româneşti contemporane I. Crearea formei. Bucureşti, Editura Adevărul, 1934, p. 124— 
166.
29. Torouţiu, I. E., Studii şi documente literare. Vol. V ,,Junimea”. Bucureşti, Institutul de arte grafice ,,Bucovina”, 
1934, p. 121.
30. Călinescu, G., Opera lui Mihai Eminescu. II. Cultura. Descrierea operei. Bucureşti, Fundaţia pentru Literatură şi 
Artă, 1935, p. 5—129; Opere 12 Opera lui Mihai Eminescu (1). (Bucureşti), Editura pentru Literatură, 1969. p. 337-523.
31. Călinescu, G.,  Opera lui Mihai Eminescu V. Analize. Eminescu în timp şi spaţiu. Bucureşti, Fundaţia pentru 
Literatură şi Artă, 1936, p. 299-311; Opere 13. Opera lui Mihai Eminescu (2). [Bucureşti], Editura Minerva, 1970, p. 556-566.
32. Kirileanu, Gh. T” Despre articolele lui Eminescu din ,,Timpul” (1882). BME, VIII (1937), nr. 15, p. 1-3.
33. Massoff, Ioan,  Istoria Teatrului Naţional din Bucureşti 1877—1937. Bucureşti, Editura Librăriei Universala, 
Alcalay & Co, [1937], p. 135-140.
34. Cioculescu, Şerban, Ziaristul. RFR, VI (1939), nr. 7, 1 iul., p. 118-133.
35. Maiorescu, T., Însemnări zilnice. Publicate cu o introducere, note, facsimile şi portrete de I. Rădulescu-Pogoneanu, 
II (1881-1886). Bucureşti, Editura Librăriei Socec & Co S.A., [1939), p. 46, 149-150.
36. Cioculescu, Şerban, Viaţa lui I. L. Caragiale. Bucureşti, Fundaţia pentru Literatură şi Artă, 1940, p. 127—129, 246-
249; Ediţia a II-a revăzută. [Bucureşti], Editura pentru Literatură, 1969, p, 95—97, 204-207.
37. Brătescu-Voineşti. I. Al. Din pragul apusului. Bucureşti, Cartea Românească, (1943), p. 184—185.
38. Cioculescu, Şerban, Din reacţiunile lui Eminescu la ,,Timpul”. VRE, XV (1943), nr. 714, 5 sept., p. 8.
39. Perpessicius, Jurnal de lector completat cu Eminesciana. [Bucureşti], Casa Şcoalelor, [1944], p. 105, 257—261,
40. Vârtosu, Emil, O satiră în versuri din Moldova anului 1821. SMIM, II (1957), p. 465—540.
41. Pop, Augustin Z. N.,  Contribuţii documentare la biografia lui Mihai Eminescu. [Bucureşti], Editura Academiei 
Republicii Populare Române, 1962, p. 400-416, 432-444.
42. Perpessicius, Eminescu şi cazul de la liceul ,,Matei Basarab”. VR-2, VII (1964), nr, 4—5, apr.—mai, p. 184-189; 
Eminesciana. Tabel cronologic Dumitru D. Panaitescu. Bucureşti, Editura Minerva, 1974, p. 289—301; Eminesciana. Ediţie 
îngrijită, prefaţă şi bibliografie de Dumitru D, Panaitescu. Iaşi, Editura Junimea, 1983, p. 298—309, 459— 468, 530-532.
43. Massoff, Ioan, Eminescu şi teatrul. [Bucureşti], Editura pentru Literatură, 1964, p. 153— 167.
44. Creţu, I., Pseudonime şi semne convenţionale folosite de Eminescu. RITL, XIV (1965), nr. 1, [ian.—mart.], p. 197-
201.
45. Dragomirescu, M. I., Publicistica lui Eminescu. LL, IX (1965), p. 109—131,
46. Marino, Adrian, Viaţa lui Alexandru Macedonski. [Bucureşti], Editura pentru Literatură, 1966, p. 169—199.
47. Creţu, I., Mihail Eminescu. Biografie documentară. [Bucureşti], Editura pentru Literatură, 1968, p. 231—370.
48. Vatamaniuc, D.,  Ioan Slavici şi lumea prin care a trecut. Bucureşti, Editura Academiei Republicii Socialiste 
România, 1968, p. 208-229, 258-265.
49. Pop, Augustin Z. N.,  Eminescu la Constanţa. TOMIS, IV (1969), nr. 9, sept., p. 7;  Întregiri documentare la 
biografia lui Eminescu. Bucureşti, Editura Eminescu, 1983, p. 96—100.
50. Massoff, Ioan, Teatrul românesc. Privire istorică. Volumul III. Teatrul din Bucureşti în perioada 1877—1901. 
[Bucureşti], Editura pentru Literatură, 1969, p. 45—53.
51. Bucur, Marin, C. A. Rosetti. Mesianism şi donquijotism revoluţionar, Bucureşti, Editura Minerva, 1970, p. 392—
428.
52. Netea, Vasile, C. A. Rosetti. Bucureşti, Editura Ştiinţifică, 1970, p. 334-336.
53. Vatamaniuc, D., Ioan Slavici. Opera literară [Bucureşti], Editura Academiei Republicii Socialiste România, 1970, p. 
8-10, 41-42.
54. Bulgar, Gh., Momentul Eminescu în evoluţia limbii române literare. Bucureşti, Editura Minerva, 1971, p. 235—
240.
55. Munteanu, G., Constante ale gazetăriei eminesciene. TRIB-1, XVI (1972), nr. 33, 17 aug., p. 5; nr. 34, 24 aug., p. 6.
56. Munteanu, George, Hyperion 1 Viaţa lui Eminescu. Bucureşti, Editura Minerva, 1973, p. 282—365
57. Piru, Al., Analize şi sinteze critice. Craiova, Editura Scrisul Românesc, 1973, p. 160—161.
58. Muscă, Vasile, Gândirea social-politică eminesciană. ECHINOX, IV (1974), nr. 4, apr., p. 12—13.
59. Gafiţa, Mihai, Faţa ascunsă a lunii. Studii de istorie literară epoca 1870—1900. [Bucureşti], Editura Cartea 
Românească, [1974], p. 201-275.
60. Vintilă, Petru, Eminescu. Roman cronologic. [Bucureşti], Editura Cartea Românească, [1974], p. 500—562.
61. Vatamaniuc, D., Un alt arbore genealogic. MANUSCRIPTUM, VI (1975), nr. 1, [ian.—mart.], p. 38—43.
62. Liu, Nicolae, Eminescu şi ,,Fântâna Blanduziei”. ST, XXVI (1975), nr. 2, febr., p. 8—10.
63.. Pascu, Ştefan, Eminescu, om politic. MANUSCRIPTUM, VII (1976), nr. 1, [ian.-mart.], p. 31.
64 Raşcu. I. M., Eminescu şi cultura franceză. Ediţie îngrijită de Albert Schreiber şi D. Murăraşu. Prefaţă de D. 
Murăraşu, Bucureşti, Editura Minerva, 1976, p. 55—191.
65. Vatamaniuc, D., Blajul, vatra străbunilor lui Eminescu. MANUSCRIPTUM, VII (1976), nr. 1, [ian.—mart.], p. 127-
138.
66. Bucur, Marin, 0 sursă documentară în scrierile politice ale lui Eminescu. ,, Ţăranul” de A. V. Millo. CME, IV 
(1977), p. 185-195.
295
67. Eminescu în documente de familie. Ediţie de Gh. Ungureanu. Documente literare. Bucureşti, Editura Minerva, 
1977, p. 411-414.
68. Karagici, Vuk Stefanovici, Cântece populare sârbeşti. Traduceri în româneşte. Prefaţă, ediţie îngrijită şi note de Gh. 
Cardaş. Bucureşti, Editura Minerva, 1977, p. XVIII. XXI-XXVI, p. 386-387.
69. Călinescu, G., Mihai Eminescu. Studii şi articole. Ediţie îngrijită, postfaţă şi bibliografie de Maria şi Constantin 
Teodorovici. Iaşi, Editura Junimea, 1978, p. 142—152.
70. Bucur, Marin, Pseudonimul ,,Fantasio” şi Eminescu. RITL, XXVII (1978), nr. 1, ian.—mart., p. 55—60.
71. Slavici, Ioan, Opere IX. Memorialistică. Varia. [Ediţie de C. Mohanu şi D. Vatamaniuc]. Bucureşti, Editura 
Minerva, 1978. p. 93-98, 116-134, 156-175, 781-787.
72. Dicţionarul literaturii române de la origini până la 1900. Bucureşti, Editura Academiei Republicii Socialiste 
România, 1979. p. 312-332.
73. Nechita, Vasile, Teoretician al economiei naţionale. CRO-1, XV (1980), nr. 2, 11 ian., p. 7.
74. Rusu, Aurelia, Două dintre articolele din ,,Timpul”. ST, XXX (1980), nr. 1, ian., p. 17—19; nr. 2, febr., p. 43, 53; 
Lecţiuni şi convergenţe. Bucureşti, Editura Eminescu, 1984, p. 69—87.
75. Vatamaniuc, D., Mistuitoarea dragoste de ţară. MANUSCRIPTUM, XII (1981), nr. 2, [apr.-iun.], p. 35-41.
76. Vatamaniuc, D., Gazetarul şi morala publică. MANUSCRIPTUM, XII (1981), nr. 3, [iul.-sept.], p. 8-11.
77. Vatamaniuc, D., ,,Cestiunea Dunării” şi suveranitatea naţională. MANUSCRTPTUM, XIII (1982), nr. 1, [ian.-
mart.], p. 24-30,
78. Vatamaniuc, D., Eminescu, Locke şi Montalembert. ST, XXXIII (1982), nr. 6, iun., p. 8—10.
79. Copoiu, N., Despre gândirea istorică a lui Mihai Eminescu. LUC-B, XXV, (1982), nr. 31, 31 iul., p. 1, 3.
80. Vatamaniuc, D., Morala gazetarului - articole polemice. MANUSCRIPTUM, XIII (1982), nr. 2, [apr.-iun.], p. 10-
16.
81. Vatamaniuc, D., Reflexii polemice. MANUSCRIPTUM, XIII (1982), nr. 4, [oct.—dec.], p. 8—10.
82. Vatamaniuc, D., Literatura universală în manuscrisele eminesciene şi în proza sa politică. VR-2, LXXVIII (1983), 
nr. 3, mart., p. 1—12.
83. Oprea, AL, Dosar al gândirii social-politice eminesciene (I—XIII). LUC-B, XXVII (1983), nr. 15, 16 apr., p. 1, 6; 
nr. 16, 23 apr., p. 1, 7; nr. 17, 30 apr., p. 1, 6; nr. 18, 7 mai, p. 10; nr. 19, 14 mai, p. 1, 7; nr. 21, 28 mai, p. 1, 7; nr. 23, 11 iun., 
p. 1, 7; nr. 24, 18 iun., p. 1, 7; nr, 25, 18 iun., p. 3; nr. 26, 2 iul., p. l, 7; nr. 27, 9 iul., p. 1, 5; nr. 28, 16 iul., p. 1, 11; nr. 29, 23 
iul., p. 6.
84. Vatamaniuc, D., ,,Luceafărul”. 100 de ani de la apariţie. ST, XXXIV (1983), nr, 4, apr., p 4-6.
85. Vatamaniuc, D., Din nou despre ,,Cestiunea Dunării” şi suveranitatea naţională. MANUSCRIPTUM, XIV (1983) 
nr. 3, [iul.—sept.], p. 20—25.
86. Vatamaniuc, D., Eminescu şi ,,Memorialul” românilor transilvăneni din 1882. ST, XXXIV (1983), nr. 9, sept., p. 
13.
87. Muşat, Mircea [şi] Ion Ardeleanu. De la statul geto-dac la statul român unitar. Bucureşti, Editura Ştiinţifică şi 
Enciclopedică, 1983, p. 290-320, 348-431.
88. Oprea, Al., în căutarea lui Eminescu gazetarul. Bucureşti, Editura Minerva, 1983, p. 115—234, 295—304.
89. Murăraşu, D., Mihai Eminescu. Viaţa şi opera. Bucureşti, Editura Eminescu, 1983, p. 253-300, 398—399.
90. Georgescu-Vîşte, Ion şi Victor Săhleanu, M. Eminescu, ştiinţele vieţii şi problemele medico-sanitare. În Momente din 
trecutul medicinii, Studii, note şi documente. Sub redacţia dr. C. Brătescu. Bucureşti, Editura Medicală, 1983, p. 479-496.
91. Vatamaniuc, D., Un an mai târziu. RITL, XXXI (1983), nr. 4, [oct.—dec.], p. 136.
92. Pop, Augustin Z, N., Întregiri documentare la biografia lui Eminescu. Bucureşti, Editura Eminescu, 1983, p. 99—100..
93. Vatamaniuc, D., Ipostaze. MANUSCRIPTUM, XV (1984), nr. 2, [apr.-iun.], p. 138-143.
94. Vatamaniuc, D., Eminescu şi Macedonski. ST, XXXV (1984), nr. 6, iun., p.6—8.
95. Bădescu, Ilie, Sincronism european şi cultură critică românească. Contribuţie de sociologie istorică privind cultura
modernă românească. Bucureşti, Editura Ştiinţifică şi Enciclopedică, 1984, p. 80-84, 236—244, 251-262, 278—314.
96. Lovinescu, E., Mihai Eminescu. Ediţie critică, prefaţă, note, variante, bibliografie şi indice de Ion Nuţă. Iaşi, Editura 
Junimea, 1984, p. 47-49, 191-280.
97. Vatamaniuc, D., Eminescu şi cultura şi civilizaţia popoarelor orientale. VR-2, LXXX (1985), nr. 1, 1 ian., p. 11—31.
98. Ungheanu, Mihai, Exactitatea admiraţiei. [Bucureşti], Editura Cartea Românească, 1985, p. 293—331.
ADDENDA ŞI CORRIGENDA
296
TEXTE
 
GOSPODĂRIA STATULUI
 
2264
 
La Români 396r trebuieşte denumită cu terminul tecnic, inventat de Roscher ,,Raubsystem", sistem de răpire, adică de-o 
esploatare care nimiceşte reproducerea1 economisită privat, adică de acel2 plus care se adaoge la capitalul de reproducţiune şi 
care face ca aceasta din urmă să fie mai mult decât producţiunea care-a precedat-o 3.
De aceea fiecare producţiune la noi stagnează şi, fiindcă o stagnaţiune e cu neputinţă înmulţindu-se trebuinţele — adecă 
dezvoltarea subiectivă a dorinţelor omeneşti-, de aceea realizarea acestor trebuinţe începe din ce în ce a nu mai sta în 
proporţiune cu producerea; omul consumă din ce în ce mai mult decât produce, într-una ş-aceeaşi măsură — şi, producţiunea, 
pierzând şi capitalul ei primitiv, dă îndărăt. Lipsa de putere de abstracţiune, care-i carac[ter]istica fracţiunilor şi guvernelor de la 
noi, dă statului aspectul unei instituiri4 calculate numai pentru domeniul5 de faţă; nici viitor, nici trecut măcar, nu joacă vreun 
rol în această luptă pentru esistenţă, a cărei tendinţă e succesul momentan, a cărei producţiune [e] de la mână la gură. E o stare 
asemenea aceleia a unei naţiuni migratoarie6 pripăşită pentru un timp7 oarecare pe o întindere de pământ, care, nepăsătoare 
pentru trecut, care-i este indiferent, şi pentru viitor, pentru care nu are grijă, cearcă a stoarce din prezent toate bucuriile pe care 
acesta le 396v poate da, chiar daca prin aceasta prezentu18 ar deveni incapabil de a forma temeiul unui viitor stabil. E ca şi un om 
care9 stoarce din averea [sa] toate plăcerile ce i le-ar putea procura, va să zică o risipeşte cu nesocotinţă, fără a-i trece prin gând 
măcar că chipurile10 în care trece toată fiinţa sa individuală şi care reprezentă eternitatea ascunsă în persoana lui trecătoare, 
copiii11 lui, vor îmbla odată mizeri şi dezmoşteniţi pe acest pământ. În12 necunoaşterea radicală  a armoniei  intereselor 
generaţiunea  prezentă îşi consumă  ca o flacără tot oloiul,  toate13 izvoarăle de esistenţă,  prin aceea  că le-ncarcă cu o 
consumaţiune relativ14 prea mare, astfel încât generaţia ce-i urmează se va stinge, ca putere de stat, ca un grăunte lăsat pe un 
pământ cu desăvârşire sărăcit, necapabil15 de-a-1 hrăni.
__________________
1. deasupra lui capitalul şters. 2. după car[e] şters 3.  deasupra lui antecedat-o şters 4. corectat din instituţii 5.  deasupra lui 
prezent şters 6. după călăt[oare] şters 7. deasupra lui moment şters 8. după exact şters 9. după care cheltuieşte toată averea sa fără a se 
gândi parţial şters 10. deasupra lui icoana şters 11. după şi şters 12. iniţial O necunoaştere radicală 13. după cu [o consumaţiune] 
şters 14. după prea şters 15. după şi şters
 
[„DACĂ ROMÂNIA E DESTINATĂ PIEIREl...”]
 
2264
 
Dacă România 397r e destinată pieirei, după cum ne-o arată jurnalele opoziţiunei, atuncea venirea orişicui la putere1 este 
indiferentă, căci tot ce piere e organic (ceva neorganic nu poate pieri), tot însă ce-i organic e destinat unei2 pieiri neînlăturate şi 
moartea sa este o cestiune de timp, prin urmare în sine astă moarte nu poate fi nici oprită, nici accelerată, căci, c-un cuvânt, de 
privim trecutul, vedem că nimic nu s-a putut întâmpla altfel decum3 s-a întâmplat într-adevăr, vedem că cauza e identică cu 
necesitatea, când însă ştim că orice trecut a fost odinioară viitor, că prin urmare şi viitorul nostru va deveni odată trecut, cu 
acelaşi caracter de necesitate intrinsecă, atuncea ne convingem că pentru4 un stat la care pornirea spre pieire se constată, după 
cum e al nostru, şi a cărui nimicire e decisă de nepăsarea internă şi de interese esterioare, ba din
a5 cărui boală şi decadenţă locuitorii ce dau tonul îşi fac materie predilectă de discuţie, nu spre a le îndrepta6 (căci cine vrea să-
ndrepte nu aşteaptă să vie la guvern pentru aceasta), ci spre a denigra o putere foarte neputincioasă în asemenea materie, pentru 
a uza de foloasele materiale ale acesteia, unui asemenea stat zic îi este indiferentă schimbarea de guverne, şi fiecare face bine 
care-naintea diluviului general cearcă 397r a trăi cât se poate de bine şi cu plăcere, asemenea*** în vremea ciumei7 din Florenza. 
Într-adevăr statul e un organism ca orişicare altul, ca statul albinelor, al furnicelor şi ca corpul de esemplu. Daca un organ nu-şi 
îndeplineşte funcţiunea sa este probabil că nu el este de vină, ci o cauză esterioară8, venită9 de din afară. Este ştiut în fiziologie 
că boalele se nasc din reacţii în contra lumei esterioare, ce influinţează sau au influinţat asupra organismului, iar nu din natura 
intrinsecă a acestuia. Asemenea, daca un organ al societăţii, de es. judecătorii, nu funcţionează după legi, ci după natura inerţiei 
lor, adică după natura rea a omului particular, cauza este că corpul întreg se află într-o nesalutarie reacţiune contra puterilor 
naturei, corpul întreg al statului e bolnav. De aceea10 este pe deplin îndreptăţită partida care-şi apară cu orice mijloace starea ei 
la putere, căci o alta, care promite mai mult poporului, 398r desigur că-1 înşală.
Naţionalismul este un semn rău la un popor. Nimeni nu ţine atâta la esistenţa sa decât acela ce are s-o piardă în curând 
(şi aceasta se simte instinctiv) şi nimeni nu-ngrijeşte mai11 mult pentrul2 ţinerea la un loc a individului său decât cel ce are să se 
desfacă prin moarte. Nicăiri nu se manifestă voinţa de viaţă mai tare decât acolo unde viaţa este periclitată sau prin boală 
internă sau prin pericol estern.
_________________
1. la putere supraintercalat 2. supraintercalat 3. de supraintercalat 4. supraintercalat 5. din a deasupra lui la [a] şters 6. urmează 
ci numai şters 7. iniţial la ciuma 8. după sau şters 9. după sau şters 10. De aceea deasupra lui N[aţionalismul] şters 11. după de 
s[ănătatea sa] şters 12. după de să[nătatea sa] şters
 
[„DAS MORGENBLATT DER «N[EUEN] FR[EIE]
297
PR[ESSE»...”]
 
2258
 
Das  Morgenblatt  294r der  ,,N[euen]  fr[eien]  Pr[esse]"  vom  2.  Februar  enält  einen  Leitartikel,  der1 die 
Culturverhäl[t]nisse2 sowohl der Rumänen überhaupt, wie des Landes Rumänien im Besonderen behandelt. Der Artikel verdient 
eine Erwider[un]g, nicht sowohl des Tones, dessen er sich bedient, und [der] unserer Meinung, für ein Blatt europäischen 
Namens sich nicht geziemt, sondern vielmehr der objecktiven Unwahrheiten wegen, die er enthält 3.
Die4 Behandlung v[on] Tatsachen5 des Volkerlebens hat zwei wesentlich verschiedene Grundformen, aus denen sich 2 
Anschauungsweisen ergeben, von denen die eine für die richtige Erken[nt]niss der Dinge nachtheilig6 werden dürfte7. Die eine 
Ansicht ist diejenige welche einen subjektiven Maßstab der Beurtheil[un]g an gegebene Tatsachen anlegt. Die andere welche 
die Tatsachen ohne innere8 Eingenommenheit betrachtet u[nd] in9 ihrem Seinsgrunde ihre innere Berechtigung zu sehen sich 
bemüht10. Um aber ein Volk welches in seiner Entwicklung11 begriffen ist, zu verstehen, kann u[nd] darf man nicht an ihm den 
Maßstab europäischer Zustände anlegen, sondern man muß im Gegentheil in dem Momente der Beurtheil[un]g12 seine13 durch 
Gewohnheit bceinflußte Anschauungsweise zu vergessen suchen, sein geistiges Auge auf einen Augenblick entwohnen, davon14 
absehen, daß man in einem Culturstaat lebt, der eine15 Jahrhundertela[nge] Entwicklung nach sich hat, um nicht ohne es zu 
wissen, in16***l7 geläufig gewordene Complex18 v[on] Begriffe[n] u[nd] Anschauungen tief verwebt* zu werden mit welchen 
eine richtige Beurtheil[un]g schlechtwegs19***20 wird.  Jedes  neue Volk ist  ein  wurzelhaft*  neues21 Sein22, mit23 einem 
unbekannten, zu erörternden Inhalte. Nur im gänzlichen Vergessen derjenigen Begriffe, die einem seine Zeit u[nd] seine 
Gemeinschaft mitgibt, liegt die Garantie des Verständnisses fremder Zustände. Wir müssen im Voraus*24 offen bekennen, daß 
ein Deutscher u[nd] ein Fremder überhaupt nicht im Stande ist, die Zustände im Rumänien so derzustellen, daß diese25, wie 
jedes naturgemäße Sein, durch sich selbst gerechtfertigt erscheinen sollen.
Zum ersten sind die Fürstenthümer kein diplomatisches Meisterstück*, noch ist ihre Constitution eine Folge des Pariser 
Friedens; sondern die betreffenden26 Artikel im Pariser Frieden sind der Ausfluß der schon seit lange vorhanden gewesenen Idee 
der Constituir[un]g. Die [sic!] Gedanke27 der Constituirung der Fürstenthümer in einen einheitlichen Staat28, die29 Absicht sich 
von der russischen Protektion Ioszulösen um ein neutrales Territorium zwischen den drei Kaiserreichen
298
zu bilden, selbst30 die heutige rumänische Constitution waren als Gedanken schon lange vorhanden ehe noch von einem 
Krimkriege, od[er] einem Pariser Frieden die Rede sein konnte. Der Pariser Friede war31 in den besagten* Artikeln nichts 
anderes als die volkerrechtliche Anerken[nun]g längst gehegter32 Wünsche eine Volkes. Was im diesem Pariser Frieden aus 
dem Complex seiner33 Wünsche absichtlich ausgelassen worden, hat das rumänische Volk tatsächlich hinzugefügt, indem es die 
Union vollführte, u[nd] damit sich34 nur eines Rechtes bediente, das ihm keine Macht auf der Welt absprechen kann.
299
Daß35 die Partei 254v Bratians unverstandene Schlagwörter  der   europäischen  Radicalen nachbetet36 u[nd] in S[einer] 
Hoheit dem Fürsten Karl nur37 einen Schirm für ihre an dem Staate zu verübenden Plünderungen sah, wollen wir dahingestellt 
bleiben lassen; obwohl es fraglich ist38, ob man materielle Vortheile die eine jede Partei u[nd] in jedem Lande*39 durch ihr[e]40 
Gelangung* zur Macht genießt, Plünderungen nennen kann; aber eines müssen wir entschieden41 in Abrede stellen; daß nämlich 
diese Partei42 mit der Einsetzung des Fürsten43 gegen Österreich gerichtete Annexionspläne verbunden hatte. Ein44 Volk ist eine 
gegebene psychologische Einheit, ein Subjekt mit einem einheitlichen Selbstbewußtsein, mag es nun staatlich noch so sehr 
getrennt sein. Diesses Selbstbewußtsein hat seinen geistigen Inhalt: Sprache, Litteratur, Sitten, Religion. Diese Einheit hat zu 
ihrer Voraussetz[un]g eine Gleichheit der constitutiven* Individuen des Volkes, u[nd] gerade so ist es auch beim rumänischen. 
Vielleicht kein Volk das zwlöf Millionen zählt, hat so wenig* Verschiedenheit in seinen Theilen, wie das rumänische. Seine45 
Sprache ist vielleicht46 die einzige, welche kaum* Dialekte kennt47, die Volkssitten sind im allgemeinen dieselben, die Religion 
ist mit aller formalen48 Spalt[un]g der Kirche in ihrem Inneren dieselbe geblieben49. Die Partei Bratians hatte es sich nur* zur 
Aufgabe gemacht50, diese Gleichheit der Theile des Volkes zum öffentlichen Bewußtsein zu bringen, indem es [sic!] die 
academische Gesellschaft51 stiftete, in der52 alle Theile des Volkes repräsentirt werden sollten. Damit war der Keim* eines 
gestigen Centralorganes u[nd] nicht Erobererpolitik53. Das ist aber auch54 die enzige Thatsache, welche die Fremde[n]55 machen 
konnte zu glauben berechtigte56, daß die besagte Partei Annexionspläne träume.
Ob nun die Bild[un]g der rumänischen Intelligenz dahier* so oberflächlich57 u[nd] inhaltslos ist, daß man eine gleiche in 
den Cafehäusern von Paris u[nd] in Mabille sich so leichthin * aneignen könnte, ist eine ziemlich hasardirte Behauptung. 
Wenigstens müssten dann die Studienzeugnisse dieser Leute58 ein getreuer59 Ausdruck dieses ihres Verhaltens sein; aber wir 
sind  berechtigt  das gerade  Gegentheil  zu behaupten.  Die europäischen60 Universitäten61 die  deutschen  sowohl  wie  die 
französischen,  haben  keine  besseren  u[nd]  gelehrigeren62 Schüler  aufzuweisen  haben  [sic!],  selbst  in  den  inländischen 
Elementen  nicht.  Die  rumänischen  Studierenden  haben  seit  jeher  glänzend  [die]  Prüfungen  bestanden;  obwohl  man 
ausnahmsweise zugeben muß, daß unter ihnen auch hie u[nd] da ein leerer Kopf war, was desto erklärlicher, je natürlicher es 
ist. Es ist nicht 63 fortwährend von der Roheit durchbrochener französischer Firniss, sondern intensive gediegene* Bild[un]g in 
der rumänischen Gesellschaft, und wenn es überhaupt einen64 Umstand* gibt, der auf den ganzen Culturzustand einen Schatten 
wirft, so ist es der, daß diese Bild[un]g eine fremde u[nd] nicht eine aus der  65 Bestimmtheit des nationalen Charakters 
hervorgegangene ist.
Daß das 255r Volk vom66 Nationalitätenprinzip* tief durchdrungen ist, das ist wahr, ist aber ein Vortheil sowohl für das 
Volk selbst67, wie für die Menscheit68. Die Menschheit lebt in ihren Völkern, wie ein Ganzes in seinen Theilen u[nd] von dem 
Bewußtsein u[nd] dem Wohlergehen dieser hängt die Entwickelung des Menschengeschlechtes ab. Das Chaos des Mittelalters 
endete erst dann, als die der Menschheit durch Religion und Politik aufgezwungene Einheit durch das Hervortrethen der 
Nationalitäten gebrochen wurde. Im Osten hat aber69 das Mittelalter kaum aufgehört, u[nd] darum ist es natürlich, daß Processes 
die im Westen schon im70 16ten J[ahr]hunderte stattfanden, dort71  sich erst72 jetzt entwickeln. Vornehme Schmähung* 73 über 
Zustände, die man nicht begreift, ist nichts seltenes74 - aber verlangen sollte man, daß die Repräsentanten der öffentlichen 
Mein[un]g Europas wenigstens insofern die Geschichte kennen, daß sie überwundener Standpuncte bewußt sein sollen, um aus 
den Vorgängen 75 der Vergangenheit analoge der Gegenwart erklären zu konnen.
Unverzeihlich ist aber die Art und Weise, wie der Artikel sich über Abst[ammun]g u[nd] Sprache des Volkes äussert, so 
daß man beinahe in Zweifel kommen könnte, ob es wirklich ein  deutsches Blatt ist76, das man vor sich hat. Die römische 
Abstammung des Volkes wird negirt. Nun ist aber diese Abst[amm]ung nicht etwa ein Wahn, sondern eine historische 
Tatsache, u[nd] noch dazu so tief im Wesen des römischen Staatslebens begründet, daß77 man keine Rechtfertigung für eine so 
urtheilslos hingeworfene Behaupt[un]g finden kann. Bekanntlich haben alle römischen Kriege einen78 volkswirtschaftlichen 
Grund. Indem79 man durch die äusseren Thatsachen, welche der Ausdruck interner* Ursachen80 waren, hindurchsieht, so wird 
man gewahr, daß die Veranslassung der römischen Kriege weder Rachesucht* noch Eroberungslust, sondern die fortwährende 
Ubervolkerung der Stadt u[nd]81 Latiums waren. Es wurde erobert, um zu colonisiren. So wurde Dacien erobert u[nd] colonisirt, 
die römischen Kunststrassen* in Siebenbürgen, die TraJansschanze in Rumänien, die Überreste der  82 Stembrucke über die 
Donau, die Namen 83 der altesten Städte im colonisierten
Dacien84 sind85 unabweisbare Belege für die Colonisation Daciens durch den Kaiser Trajan, u[nd] der beste Beweis ist wo[h]l 
das rumänische Volk selbst. Denn es ist nicht wahr, daß die Volkssprache86 aus keltischen87 Elementen besteht u[nd] mit 
slawischen und gothischen, zum88 ganz unerkennbaren Theile auch mit romanischen Bruchstücken versetzt ist. Die rumänische 
Sprache ist formal die reinste romanische die es überhaupt gibt; u[nd] daß sie es ist, ist89 nicht vielleicht eine selbstgefällige 
Behaupt[un]g rumänischer Litteraten, sondern die kritische Begründung dieser Tatsache verdankt* [sich] fremden, besonders 
deutschen  Gelehrten.  Diez,  Raynouard,  Fuchs,  Miclosich,  Max  Müller,  Mussafia  255v u.  a.  gediegene  Porscher  u[nd] 
Fachmänner, machen eine nähere Erört[erun]g über diesen Gegenstand90 geradezu unnöthig. Ferner ist es nicht wahr, daß die 
rumänische Schriftsprache aus italiänischen, französischen u[nd] sogar spanischen Wörtern gebildet ist u[nd] nur von den Einge 
weihten verstande wird. Paralell mit der geistigen Entwicklung eines Volkes nehmen auch die Comunicationsmittel der 
Sprache, die Worte u[nd] deren Combinationen zu, anders ausgedrückt: die Sprache bereichert sich. Das ist zuerst ein rein 
natürliches Product, welches die Leute so gebrauchen, wie es unmittelbar aus dem Geiste hervorgeht, ohne viel darüber 
nachzudenken, u[nd] ohne daß die Kunst irgend einen Einfluß auf91 ihre92 Bildung hätte93. Dieser Sachverhalt ändert sich aber 
bald. Sowie die allgemeine Bild[un]g des Volkes zunimmt94 theilt sich die Arbeit auch nach diesem Puncte; nur ein Theil des 
Volkes beschäftigt sich ausschließlich mit der Cultur u[nd] befordert sie schnell; der andere Theil bleibt zurück. Der gebildete 
u[nd] ungebildete Theil des Volkes fangen95 bald an sich durch die äusseren Zeichen des Gedankens zu unterscheiden, wie sie 
sich durch den96 Gedankenschatz selbst unterscheiden. Sobald sich aber die gebildete Sprache vom gemeinschaftlich[en] 
Stamme losgelöst hat, verfolgt sie ihren eigenen Weg; verarbeitet durch97 Kunst, Wissenschaft, durch die feineren Formen der 
menschlichen Verhältnisse in den höheren Sphären der Gesellschaft, entfernt sie sich immer mehr u[nd] mehr von der 
Volkssprache, u[nd] nimmt einen von diesser verschiedenen Character an, obwohl sie aus ihrem Schosse hervorgegangen ist. 
Diesses ist auch das naturgemäße V[er]h[alt]niss der rumänischen Schrift- zu der Volkssprache; denn98 nicht der Wort99 sondern 
der Gedankenschatz ist das, was einstweilen für den Ungebildeten unverstanden bleiben muß, nicht die äusseren100 Zeichen, 
sondern die Begriffe. Das Wahre an der ganzen Assertion* ist die sporadisch gepflogene aber falsche Idee einer Regeneration 
300
der rumänischen Sprache durch die lateinische*. Dieser ist aber nun101 uberwundener Standpunct. Die ernste u[nd] bedeutsamste 
Richtung  in  der  rumänischenl02 Litteratur  überhaupt* sucht  die  Bereicherung  der  Sprache nicht  in  der  Reception  von 
Fremdwörtern, möge diese auch aus verwandten Sprachen vor sich gehen, sondern im Gebrauch des Wortschatzes der in [der] 
Sprache des Volkes aufbewahrt liegt, u[nd] besonders in der organischen Entwickelung der Sprache selbst.
Der Bauer 256r ware verthiert u[nd] ohne Menschenbewußtsein ! Daß er arm u[nd] verkommen, das geben wir schon zu. 
Die Ursachen sind vielfache u[nd] tiefliegende, weil sie einen düsterenl03 historischen Hintergrund haben. Aber104 nicht die 
Leibeigenschaft des Bauern, die in der Form, wie sie in Europa da war, in Rumänien nie existiert hat, ist die Ursache seiner 
Verkommenheit105, sondern die fortwährenden fremden Invasionen. Die Auspress[un]g durch fremde Elemente hat ihn so arm 
u[nd] elend, aber d[a]rum* auch so tiefsinnig u[nd] ernst gemacht. Daß er nicht verthiert ist, beweist die überaus reiche u[nd] 
schone Volkspoesie u[nd] die Fulle der bissigen Satyre, mit welcher er [sich] üher die Fremden ergeht*. Es ist ein origineller 
und frischer Geist in diesem Volke, der durch all seine Verkommenheit u[nd] Armuth hindurchleu[ch]tet*, u[nd] niemand hat 
ein Recht es verthiert u[nd] ohne Menschenbewußtsein zu nennen, am wenigstens aber Subjekte, die es gar nicht kennen. Die106 
Autoritaten auf107 welche der Artikel seine Aussagen stütz scheinen im Allgemeinen nicht besonderen Wert zu haben. Ein 
österreichischer  Beamter  aus Czernowitz  characterisirt  die  dortigen  Landedelleute108 in  einer  Weise,  die  mehr  für  ein 
pathologisches* Symptom unrichtiger innerer* Seelenzustände angesehen würde, als für eine ernste, objektive Erkenntniss. 
Bekanntlich sind die Landedelleute in der Bucovina das gebildete u[nd] vorurtheilsfreieste Element, das es überhaupt im Lande 
gibt. Und auf solche, nichts weniger als geistreiche Aphorismen begründet man Anklagen gegen eine Nation !
Die Parteikämfe in Rumänien sind der eigentlichste u[nd] getreueste Ausdruck der verschieden[en]-artigen fremden 
Einflüsse auf den noch unselbständigen nationalen Geist. Wir bedauern109 sie,  aber wir [finden] sie nichtsdestoweniger 
gerechtfertigt, weil sie an sich so natürlich u[nd] so leicht erklärbar sind, daß man höchstens ihre unabweisbare psychologische 
Notwendigkeit beklagen als ihre Träger anklagon sollte111.
Der Mittelstand ist in seinen Keimen natürlich da, ist aber zumeist nicht jüdischer Herkunft. Daß aber vom Keim bis zur 
Entwicklung noch viel, nämlich* diese selbst liegt, das112 wollen wir nicht läugnen, nur113 muß man sich einmal über die 
Ursache [n] klar werden, die einen Mittelstand im Lande nicht aufkommen lassen. Dar Tod der gewerblichen114 Mittelklasse in 
einem in der Entwickl[un]g begriffenen Lande ist die fremde Industrie. Gewerbe u[nd] Industrie konnen nun einmal nicht 
concurriren; der Kampf zwischen beiden ist zu ungleich, als daß das erstere
sich115 der letzteren nachhaltig entgegenstellen konnte. Nun hat man aber diesen Tod der wirtschaftlichen Entwickl[un]g 
dadurch116 gegeben, daß man durch einen Artikel des Pariser Vertrages117 den Schutzzoll im Vorhinein118 ausschliesst. Dieses 
nun ist das fatale Moment im119 besagten* Vertrage, welches den rumänischen Staat zu einem*** macht; man hat ihm Leben 
gegeben aber die wesentlichsten Bedingungen des Lebens entzogen abgesprochen120. So wurde die Bildung eines zwischen den 
Bauern u[nd] der höhern Klasse der Gesellschaft vermittelnden [Standes] gehemmt, das politische Gleichgewicht im Innern ist 
unmöglich, so daß überall die Paralisirung der Existenz das Endresultat eines solchen Sachverhaltes ist.
Die Entwickl 256v [un]g der Industrie ist nun in einem Lande etwas absolut notwendiges, indem sie aber unmöglich wird 
solange121 mit Jahrhunderten fortgeschrittene Länder ihr Concurrenz machen, so folgt daraus daß das Schutzsistem vernünftig 
angewendet etwas notwendiges ist bis wann die nationale Industrie, auf einem gewissen Puncte der Entwickl [un]g angelangt, 
die freie Concurrenz unter- (aus-) halten kann. Unter dem Schutzsistem hat sich die Industrie Deutschlands entwickelt. Indem 
man einerseits die inneren Hindernisse beseitigte122 andererseits die Concurrenz mit fremden, viel fortgeschritteneren Ländern 
abschwächte, gelangte Deutschland mittelst eines vernünftigen Schutzsistems eine der bluhendsten Industrien zu haben. —Die 
V[er]w[a]lt[un]g*, die natürlich die Aufgabe hat die Bedingungen zur Entwickl[un]g des Gewerbes u[nd] der Industrie zu 
schaffen, sieht sich durch den123 besagten Artikel in eine Zwangslage versetzt, die es [sic!] nicht ab[zu]schütteln vermag; u[nd] 
will sie es dennoch thun, so droht man ihr z. B.  mit der Macht der ganzen österreichischen124 Monarchie.—  An der 
Nichtentwickl[un]g des Mittelstandes in Rumänien, ist nicht das Land u[nd] die Nation sondern ganz Europa Schuld; welches 
zu Gunsten125 selb[st]süchtiger Interessenl26 nicht ansteht  (-stand) die innere wirtschaftliche  Entwickl[un]g eines  Landes 
verkümmern zu lassen, dessen kraftigel27 Existenz von grosser Wichtigkeit für die Welt sein könnte. Es ist wahr, Österreich hat 
das grösste Interesse daran, daß der Schutzzoll in den Donauländern nicht eingeführt werde, weil seipe industriellen Producte so 
reichlichen Absatz dort finden, u[nd] die Sperrung der Donauhäfen128 ein empfindlicher Schlag für den österrechischen Handel 
wäre129. Aber dieser Schlag ist nur ein130 momentaner; die Sicherheit* die ein innerlich kräftiger Staat von Osten her* bietet, 
könnte nicht genug theuer bezahlt werden, und* wo die Gegenwart, die nur ein Moment mit der Zukunft, die kein Ende hat, in 
die Wa[a]ge fällt, werden wir diese der ersteren opfern.
 
1. înainte de über Rumänien şters 2. după der şters 3. după Zuvörderst wollen wie die oberflächtiche Art (după 
Beweis şters) [und] Weise zu caracteris mit der man Dinge und Zustände (caracteris mit der man Dinge und Zustände 
şters) characterisiren suchen, mit der [man] sich an ein categorisches Urtheil über Dinge u[nd] Verhältnisse wagt, die 
man nicht sonderlich zu verstehen scheint. Es ist fraglich, ob man mit einem einfache[n] Behaupten d[er] Tatsachen. Es 
gibt zwei Arten, mit denen man eine Sachen und Verhältnisse (und Verhältnisse supraintercalat) behandeln u[nd] über 
sie ein Urtheil fällen kann. tăiat de Eminescu cu linii oblice 4. înainte de In şters 5. după eines şters 6. după ist şters 7. 
werden dürfte supraintercalat 8. supraintercalat 9. supraintercalat 10. zu sehen sich bemüht supraintercalat 11. după 
bis şters 12. după die şters 13. supraintercalat 14. înainte de sein şters 15. supraintercalat 16. după das allgemeine 
şters 17.  scris deasupra 18.  supraintercalat 19.  unmöglich  şters  20.  mit welchen  eine  richtige  Beurtheil[un]g 
schlechtwegs *** supraintercalat 21. după Begriff şters 22. scris deasupra 23. înainte de oder besser gesagt ein System 
von Begriffen  mit  einem neuen,  unbekannten  şters 24.  după darauf  şters 25. scris deasupra lui sie  şters 26. 
supraintercalat 27. Die Gedanke scris deasupra lui Die Idee şters 28. einheitlichen Staat scris deasupra lui einiges 
Land şters 29. înainte de die rumänische Constitution, wie sie heute vorliegt, waren [im] Jahre 48 şters 30. înainte de 
die şters 31. scris deasupra lui *** şters 32. scris deasupra lui bestehender şters 33. scris deasupra lui dieser şters 34. 
supraintercalat 35. înainte de Wir wollen nicht darüber streiten. Wir wollen nicht darüber streiten s[eine] Hoheit den 
Fürsten Karl bewogen hat die rumänische Krone anzunehmen oder ob die Verfass[un]g der Schild des inneren şters 36. 
301
după um şters 37. u[nd] in S[einer] Hoheit dem Fursten Karl nur supraintercalat 38. supraintercalat 39. după v[on] 
ihrer Macht şters 40. scris deasupra lui das şters 41. scris deasupra lui absolut şters 42. diese Partei supraintercalat 43. 
după ein „Werkzeug für gegen Österreich gerichtete Annexionspläne. An şters 43. scris deasupra lui *** şters 45. scris 
deasupra lui Die rumänische şters 46. supraintercalat 47. scris deasupra lui hat şters 48. supraintercalat 49. după und 
das Bewußtsein şters 50. după das Bewußtsein 51. scris deasupra lui Verein şters 52. scris deasupra lui welchem 53. 
propoziţie intercalată 54. aber auch supraintercalat 55. după glauben  şters 56.  scris deasupra lui machen glauben 
neşters 57. după ist şters 58. după ein A şters 59. supraintercalat 60. după Schul şters 61. după sowoh[l] şters 62. 
u[nd] gelehrigern supraintercalat 63. după französischer Firniss şters 64. după Unglück şters 65. după nationalen şters 
66. după dem şters 67. supraintercalat 68. după Die Form des Zusammenlebens der Menschheit ist eben ihre Trennung 
in Volker, u[nd] die Entwicklung des Menschengeschlechtes ist an die Verschiedenheit der Volker gebunden şters 69. 
după*** şters 70. supraintercalat 71. înainte de *** şters 72. sich erst scris deasupra lui sich şters 73. după von şters 
74. scris deasupra lui zeigt daß man über schon şters 75. scris deasupra lui Processen şters 76. supraintercalat 77. 
după es eine şters 78. după national-ökonomischen 79. înainte de Durch die äusseren şters 80. înainte de Triebe şters 
81. după Italiens şters 82. după Bruck şters 83. după vieler şters 84. colonisirten Dacien scris deasupra lui Rumänien 
şters 85. după *** şters 86. scris deasupra lui *** şters 87. după *** şters 88. după Theil mit supraintercalat şi şters 
89. înainte de weiss man dafür şters 90, după u[nd] gar dazu mit dieser u[nd] in diesem şters 91. după die şters 92. 
supraintercalat 93. supraintercalat 94. scris deasupra lui wächst şters 95. după sich şters 96. după Inhalt şters 97. 
după die şters 98. după es şters 99. după schatz şters 100. supraintercalat 101. supraintercalat 102. supraintercalat 
103. scris deasupra lui schwarzen şters 104. supraintercalat 105. scris deasupra lui Verarmung şters 106. înaintea. lui 
Wer von şters 107. după die şters 108. cupă u[nd] das Volk şters. 109. după diese şters 110. după *** şters, scris 
deasupra lui Existenz  şters 111.  după Der Mittelstand  şters 12.  după will  şters 113.  înainte de aber  şters 114. 
supraintercalat 115. supraintercalat 116. supraintercalat 117. după das Schutzsystem für die Turkei şters 118. scris 
deasupra lui Voraus şters 119. după *** şters 120. supraintercalat 121. după ihr Länder
şters 122. supraintercalat 123.după ob şters 124. supraintercalat 125. zu Gunsten supraintercalat 125. după *** şters 
126.  după ***  şters  127. în original;  Lebenskräftige scris deasupra lui Lebens-  şters  128. după wäre  şters  129. 
supraintercalat 130. supraintercalat
 
[„FOAIA DE DIMINEAŢĂ A LUI «NEUE FREIE PRESSE»...”]
 
Foaia de dimineaţă a lui „Neue freie Presse” din 2 februarie conţine un articol de fond care tratează situaţia culturală 
atât a românilor în genere cât şi a ţării, România, în special. Articolul merită o replică, mai puţin din cauza tonului de care se 
foloseşte şi [care] după părerea noastră nu se potriveşte unui ziar de nume european, ci mai ales din cauza neadevărurilor 
obiective pe care le conţine.
Tratarea unor date din viaţa popoarelor are două forme fundamentale, deosebite în esenţă, care duc la 2 moduri de a 
privi lucrurile, dintre care unul s-ar putea să devină dezavantajos pentru cunoaştere. Una dintre modalităţi este aceea care aplică 
faptelor date criteriul subiectiv de judecare. Cealaltă care priveşte faptele fără vreo părtinire interioară şi se străduieşte să le 
găsească justificarea intrinsecă în însăşi condiţia lor de existenţă. Pentru a înţelege însă un popor în dezvoltare nu trebuie 
aplicată la el unitatea de măsură a stărilor europene ci, dimpotrivă, în momentul judecării sale trebuie să încerci a uita modul tău 
de a privi lucrurile, influenţat de obişnuinţă, să-ţi dezobişnuieşti pentru o clipă ochiul spiritului, să faci abstracţie de faptul că 
trăieşti într-un stat de cultură, care are în spate o dezvoltare seculară, spre a nu fi profund marcat, fără să ştii, de un complex de 
noţiuni şi concepţii devenite uzuale cu care o judecare adecvată să devină din capul locului imposibilă. Fiecare popor nou este o 
existenţă autentic nouă, cu un conţinut necunoscut care trebuie dezbătut. Numai în uitarea completă a acelor noţiuni pe care ţi le 
transmite timpul tău şi comunitatea ta stă garanţia înţelegerii unor stări de lucruri străine. Trebuie dinainte să recunoaştem 
deschis că un german sau un străin în general nu este în stare să prezinte situaţia din România astfel încât ea să apară, ca orice 
existenţă naturală, justificată prin sine.
În primul rând principatele nu sunt o capodoperă diplomatică şi nici constituţia lor nu este o consecinţă a păcii de la 
Paris; ci articolele respective ale Păcii de la Paris sunt rezultatul unei idei de constituire de mult existente. Ideea constituirii 
principatelor într-un stat unitar, intenţia de a se desprinde de protecţia rusească, spre a forma un teritoriu neutru între cele trei 
imperii, chiar constituţia românească de azi — toate acestea au fost prezente ca idei mult înainte de a putea fi vorba de vreun 
război în Crimeea sau de o Pace de la Paris. Pacea de la Paris în articolele pomenite n-a fost altceva decât recunoaşterea 
internaţională a legitimităţii dorinţelor de mult resimţite ale unui popor. Ceea ce în Pacea de la Paris a fost eludat voit 
complexul dorinţelor sale, poporul român a adăugat în fapt prin realizarea Unirii, folosindu-se astfel doar de un drept pe care 
nici o putere din lume nu i-1 poate contesta.
Că partidul lui Brătianu repeta lozinci neînţelese ale radicalilor europeni şi n-a văzut în Înălţimea Sa Principele Carol 
decât o pavăză pentru jafurile pe care urma să le comită asupra statului — să lăsăm asta în suspensie; cu toate că este îndoielnic 
dacă avantajele materiale de care fiecare partid în fiecare ţară beneficiază prin ajungerea sa la putere se pot numi jafuri; un lucru 
însă trebuie să-1 tăgăduim cu hotărâre: că tocmai acest partid ar fi legat de înscăunarea Principelui planuri anexioniste 
îndreptate împotriva Austriei. Un popor este o unitate psihologică dată, un subiect cu o conştiinţă de sine unitară, oricât de 
împărţit ar fi din punct de vedere statal. Această conştiinţă de sine îşi are conţinutul său spiritual: limba, literatura, obiceiurile, 
religia. Această unitate are drept premisă o uniformitate a indivizilor care constituie poporul, şi întocmai aşa este şi la cel 
român. Poate nici un popor care numără douăsprezece milioane nu are părţile sale atât de puţin diferite ca cel român. Limba sa 
este poate singura care aproape că nu cunoaşte dialecte, obiceiurile populare sunt în general aceleaşi, religia a rămas, cu toată 
sciziunea formală a bisericii, aceeaşi în sinea ei. Partidul lui Brătianu nu-şi propusese altceva decât de a aduce la conştiinţa 
publică această uniformitate a părţilor poporului, ctitorind Societatea Academică, în care trebuiau să fie reprezentate toate 
părţile poporului. Astfel [cuvânt indescifrabil] a fost a unui organ spiritual central şi nu politică expansionistă. Dar acesta este 
oricum singurul fapt care ar putea îndreptăţi străinătatea să creadă că acest partid ar visa planuri de anexiune.
302
Dacă apoi cultura intelectualităţii româneşti este atât de superficială şi lipsită de conţinut încât uşor ai putea să ţi-o 
însuşeşti în cafenelele pariziene sau la Mabille — este o afirmaţie destul de hazardată. Ar trebui atunci măcar certificatele de 
studii ale acestor oameni să fie o expresie fidelă a unui astfel de comportament; dar suntem în măsură să susţinem de-a dreptul 
contrariul. Universităţile europene, atât cele germane cât şi cele franţuzeşti, nu au elevi mai buni şi mai studioşi nici măcar 
printre elementele din ţară. Studenţii români dintotdeauna au trecut strălucit examenele, cu toate că trebuie să recunosc că în 
mod excepţional a mai fost printre ei din când în când şi câte-un cap sec, lucru pe cât de firesc, pe atât de explicabil. Nu doar 
lustru franţuzesc prin care străbate permanent grosolănia, ci cultură intensă, solidă este în societatea românească, şi dacă totuşi 
există un fapt care aruncă o umbră pe întreaga situaţie culturală atunci este ace1a că această cultură, este una străină şi nu ieşită 
din configuraţia caracterului naţional.
Că poporul este adânc pătruns de principiul naţionalităţii — este adevărat, dar este un avantaj atât pentru poporul însuşi 
cât şi pentru omenire. Omenirea trăieşte în popoarele ei precum un întreg în părţile sale, iar de conştiinţa şi
bunăstarea acestora depinde dezvoltarea speciei umane. Haosul evului mediu s-a sfârşit abia atunci când unitatea impusă 
omenirii de religie şi politică a fost sfărmată prin apariţia naţionalităţilor. În Răsărit însă evul-mediu nu prea s-a sfârşit şi este 
firesc deci ca unele procese care în Occident au avut loc deja în secolul 16 să se desfăşoare acolo abia acum. Dispreţuirea 
distinsă a unor stări de lucruri pe care nu le pricepi este ceva des întâlnit — dar ar trebui să se ceară ca reprezentanţii opiniei 
publice europene să cunoască măcar într-atât istoria ca să fie conştienţi de anumite puncte de vedere depăşite şi să poată explica 
prin evenimentele trecutului ceea ce se petrece analog în prezent.
De neiertat este însă, felul în care articolul se exprimă despre originea şi limba poporului, aşa încât s-ar putea isca dubii 
dacă este într-adevăr un ziar german cel pe care îl ai în faţă. Originea romană a poporului este negată. Dar această origine nu 
este de fel o halucinaţie, ci un fapt istoric şi pe deasupra unul atât de adânc întemeiat în viaţa statului roman încât e imposibil de 
găsit o justificare pentru o afirmaţie azvârlită cu atâta lipsă de judecată. Precum se ştie toate războaiele romane au un temei 
economic. Pătrunzând faptele exterioare care au fost expresia unor motive interne, ne vom da seama că mobilul războaielor 
romane n-a fost nici setea de răzbunare, nici pofta de cucerire, ci continua suprapopulare a oraşului şi a Latiumului. S-au făcut 
cuceriri spre a coloniza. Aşa a fost cucerită şi colonizată Dacia. Şoselele romane în Transilvania, Valul lui Traian în România şi 
rămăşiţele podului de piatră peste Dunăre, numele celor mai vechi oraşe din Dacia colonizată sunt dovezi incontestabile ale 
colonizării Daciei de către împăratul Traian, iar cea mai bună dovadă este poporul român însuşi. Căci nu este adevărat că limba 
poporului constă din elemente celtice amestecate cu frânturi slave şi gotice şi, într-o măsură cu totul neglijabilă, şi romanice. 
Limba română este, formal cea mai pur romanică din câte există; şi că aşa stau lucrurile nu este deloc o afirmaţie vanitoasă a 
unor literaţi români; întemeierea critică a acestui fapt se datorează unor învăţaţi străini, mai ales germani. Diez, Raynouard, 
Fuchs, Miclosich, Max Muller, Mussafia şi alţi cercetători şi specialişti serioşi fac de-a dreptul superfluă o dezbatere mai 
amănunţită a acestui subiect. Apoi nu este adevărat că limba română cultă ar fi formată din cuvinte italieneşti, franţuzeşti şi 
chiar spaniole şi că n-ar înţelege-o decât iniţiaţii. Paralel cu dezvoltarea spirituală a unui popor sporesc şi mijloacele de 
comunicare ale limbii, cuvintele şi combinaţiile între ele, altfel spus: limba se îmbogăţeste. Aceasta este mai întâi un produs pur 
natural pe care oamenii îl folosesc aşa cum răsare nemijlocit din spirit, fără să mai reflecteze asupra acestui lucru şi fără ca arta 
să aibă vreo influenţă asupra formării ei. Dar această situaţie se schimbă curând. Pe măsură ce sporeşte cultura generală a 
poporului, se divide munca şi în această privinţă: numai o parte a poporului se ocupă exclusiv de cultură şi o promovează, rapid; 
cealaltă parte rămâne în urmă. Partea cultă şi cea necultă a poporului încep curând să se deosebească prin semnele exterioare ale 
gândirii, aşa cum se deosebesc prin tezaurul însuşi de idei. După ce limba cultă s-a desprins însă de trunchiul comun, îşi 
urmează propriul drum; prelucrată de artă, ştiinţă., de formele mai rafinate ale relaţiilor umane în sferele mai înalte ale 
societăţii, ca se îndepărtează din ce în ce mai mult de limba populară şi capătă un caracter deosebit de-al acesteia, cu toate că a 
ieşit din sânul ei. Acesta este şi raportul firesc al limbii române literare faţă de cea populară; căci nu tezaurul de cuvinte, ci cel 
de idei este ceea ce deocamdată este menit să rămână neînţeles de către cel incult, nu semnele exterioare, ci noţiunile. Adevărat 
în toată aserţiunea aceasta este că s-a cultivat sporadic ideea, greşită, a regenerării limbii române prin cea latină. Dar acesta este 
acum un punct de vedere depăşit. Direcţia serioasă şi cea mai însemnată a literaturii române caută îmbogăţirea limbii nu prin 
receptarea unor neologisme, fie chiar din limbi înrudite, ci prin folosirea tezaurului lexical păstrat ÎN limba poporului şi în 
special prin dezvoltarea organică a limbii însăşi.
Ţăranul este, zice-se, abrutizat şi fără conştiinţă umană! Că este sărac şi decăzut, asta desigur recunoaştem. Cauzele 
sunt multe şi adânci, pentru că au un fundal istoric sumbru. Dar nu iobăgia ţăranului — care în acea formă în care s-a găsit în 
Europa n-a existat niciodată în România — este cauza decăderii sale, ci neîntreruptele invazii străine. Stoarcerea sa de către 
elemente străine 1-a făcut atât de sărac şi mizer, dar de aceea şi atât de melancolic şi grav. Că nu este abrutizat o dovedeşte 
poezia populară deosebit de bogată şi frumoasă şi mulţimea satirelor muşcătoare cu care îi tratează pe străini. Este un spirit 
original şi proaspăt în acest popor care străbate prin toată decăderea şi sărăcia lui şi nimeni nu are dreptul să-1 numească 
abrutizat şi fără conştiinţă umană, cu atât mai puţin indivizi care nici nu-1 cunosc. Autorităţile pe care îşi sprijină articolul 
declaraţiile în general nu par să aibă o valoare prea mare. Un funcţionar austriac din Cernăuţi îi caracterizează pe nobilii de ţară 
de acolo într-un mod care s-ar părea că e mai degrabă un simptom patologic al unor stări sufleteşti dereglate decât o informaţie 
serioasă, obiectivă. Cum se ştie nobilimea de ţară din Bucovina este elementul cult şi cel mai lipsit de prejudecăţi care există, în 
toată ţara. Şi pe astfel de aforisme nicidecum spirituale se construiesc acuzaţii împotriva unei naţiuni!
Luptele între partide în România sunt expresia cea mai proprie şi fidelă a diferitelor influenţe străine asupra spiritului 
naţional încă nematurizat. Noi le regretăm, dar le găsim totodată justificate pentru că sunt în sine atât de fireşti şi de uşor 
explicabile încât am putea cel mult deplânge necesitatea lor psihologică incontestabilă iar nu să-i acuzăm pe cei care le poartă.
Pătura de mijloc există desigur în germene, dar în mare parte ea nu este de origine evreiască. Nu vrem să negăm că de la 
germene la starea evoluată este mult, şi anume tocmai evoluţia însăşi, dar trebuie să. ne dăm seama cu claritate de cauzele care 
nu permit să se ridice o pătură de mijloc în ţară. Moartea clasei de mijloc meşteşugăreşti într-o ţară pe cale de dezvoltare este 
industria străină. Meşteşugul şi industria nu pot concura; lupta între ele este prea inegală ca primul să se poată opune în timp 
celei de-a doua. Dar moartea i-a fost pricinuită dezvoltării economice tocmai prin faptul că unul din articolele Tratatului de la 
Paris exclude din capul locului vama de protecţie. Acesta este momentul fatal în tratatul pomenit, care face din statul român 
303
[cuvânt indescifrabil]; i s-a dat viaţă, dar totodată condiţiile
esenţiale pentru a trăi i-au fost refuzate. Astfel a fost frânată formarea unei [pături] care să medieze între ţărani şi clasele 
superioare ale societăţii, un echilibru politic pe plan intern nu este posibil, aşa că, peste tot rezultatul final al unei astfel de stări 
de lucruri este paralizarea existenţei.
Dezvoltarea industriei este desigur ceva absolut necesar într-o ţară, dar ea devenind imposibilă atâta vreme cât îi fac 
concurenţă ţări avansate cu secole, rezultă că un sistem de protecţie aplicat judicios este ceva necesar până în clipa când 
industria naţională, ajunsă la un anumit punct de dezvoltare, să fie în stare a suporta concurenţa liberă. în condiţiile sistemului 
de protecţie, Germania şi-a dezvoltat industria. Înlăturând pe de-o parte piedicile interne şi atenuând pe de alta concurenţa cu 
ţări străine mult mai avansate, Germania a ajuns cu ajutorul unui sistem de protecţie să aibă una din industriile cele mai 
înfloritoare. Administraţia, a cărei sarcină este desigur de a crea condiţiile pentru dezvoltarea meşteşugului şi a industriei, se 
vede supusă prin articolul pomenit unei constrângeri pe care n-o poate înlătura; şi dacă vrea totuşi s-o facă, atunci va fi 
ameninţată, de exemplu, cu întreaga putere a monarhiei austriece. De nedezvoltarea păturii de mijloc în România, nu ţara şi 
naţiunea, ci toată Europa e de vină; care, de dragul unor interese egoiste, n-a ezitat să lase să se atrofieze dezvoltarea economică 
internă a unei ţări a cărei vitalitate ar putea fi de mare importanţă pentru lume. Este adevărat, Austria are cel mai mare interes ca 
vama de protecţie să nu fie introdusă în ţările dunărene, pentru că. produsele sale industriale găsesc acolo o desfacere atât de 
bogată, iar închiderea porturilor dunărene ar fi o lovitură sensibilă pentru comerţul austriac. Dar această lovitură este doar una 
de moment; securitatea pe care o oferă un stat din răsărit puternic în interior s-ar putea să fie de nepreţuit, şi unde cade pe cântar 
prezentul, care e doar o clipă, cu viitorul care n-are sfârşit, îl vom sacrifica pe acesta celui din urmă.
 
[„ÎNCÎT BUNĂTATEA D-SALE...”]
 
2264
 
încât bunătatea 205v d-sale de a se arăta dispus să esplice consunanţa* ad litteram din întâlnirea în idei a două genii e în 
cazul nostru cel puţin de prisos.
 
[„IAR CÎND SE VOR ÎMPLINI...”]
 
2264
 
Iar când 388r se vor împlini aceste toate? Legenda zice când Buga va suna de seară, când sf[ânta] mănăstire Putna se va 
lumina din morminte!
 
[„CONVENŢIA CU AUSTRIA...”]
 
2261
 
Convenţia cu 62r Austria. Act de tradare. cu 8 zile înainte *** de a pune * [în] esploatare proiectul, material nedumerire.
Brăt. proiectul deviză * — convenţiune comercială (palat şi colibă) legea aceasta simplă. Prs. unei adm. drum. de fier 
pătruns * de toată valoarea acestei convenţiuni — chestie de tapaj, beţele-n roată.
Brăt.
Cons. conv. împrumut oraş. Bucureşti. Casa de Depuneri. esport. însemnate.
[„RIGA”]
 
2264
 
Riga. 212v
Dar cine nu vede intenţia de batjocură? D. C. A. Rosetti pare că nu ştie că, precum din lex se face lege, din rex trebuie 
să se facă rege1. O ştie... dar rigă se zice la figurile de pe cărţile de joc. Ca şi riga de treflă, ca riga de cupă, voia să se numească 
şi să fie Regele României.
_______________
1. g latin înaintea lui e se pronunţa ge: intellegere-înţelegere, collegere-culegere, regem-rege, legem-lege.
 
[„D-VOASTRĂ NU VREŢI LIBERTATEA...”]
 
2267
 
D-voastră nu 162r vreţi libertatea, vreţi egalitatea, cea mai mare duşmană a libertăţii. Aceasta o vor toţi străinii. Ce să 
304
vrea un grec ca C. A. Rosetti decât să fie egal cu românul fără a fi îndeplinit condiţiile de muncă ale românului? Ce să vrea un 
ţigan ca Fundescu sau ca Epurescu decât să fie egali cu românul, făr-a fi capabil de-a avea creierul sau musculatura românului?
 
[„NIMIC DIN CE E CARACTERIZAT...”]
 
2264
 
Nimic din 391v ce e caracterizat nu e adaptabil. Carbonul1 cristalizat în hexacontetraedri, care se numeşte diamant nu se 
adaptează el, ci maistrul politor trebuie să adapteze a[r]hitectura* lui ca să-1 facă să răsară cât se poate de curat în feţele2 şi apa 
sa. Carbonul în formă de cărbune se adaptează la orice uz. C-un cuvânt 392r canalia e totdauna adaptabilă. În inadaptabilitate 
consistă caracterul şi adevărul. Cei inadaptabili trebuie să dea într-o lume direcţia mişcării şi a cristalizaţiunii, nu canalia moale 
şi corumptibilă 3 ca ceara.
________________
1. deasupra lui Diamantul lăsat neşters 2. deasupra lui luminile lăsat neşters 3. modificat din corumptă
 
[„A FURA ZIUA...”]
 
2264
 
a fura 391r ziua lui Dumnezeu şi munca românului
 
[„ÎN SUTA A XV...”]
 
2257
 
În suta 415r a XV avanscena teatrului Universului este ocupată de români. Românii sunt poporul cel mai însemnat al Europei. 
Ioan şi Matei Corvin în Ardeal, Banat şi Ungaria, Mircea şi Vlad Dracul în Ţara Românească, Alexandru cel Bun şi Ştefan cel 
Mare în Moldova.
[„PÎNĂ ÎN SUTA A ŞAPTESPREZECEA...”]
 
2257
 
Până în 4l5v suta a şaptesprezecea sub Matei Basarab românii erau relativ unul din popoarele cele mai culte din Europa şi 
incomparabil mai cult decât germanii sau ungurii, tot astfel în suta a XV românii au fost unul din cele întâi popoare militare şi 
războinice. Două state puteau să-i întreacă: Spania şi Turcia.
 
[„D-LOR NE-NTREABĂ...”]
 
2264
 
D-lor 284r ne-ntreabă ce ne pasă nouă. Dar cum să nu ne pese când tot românul veritabil e ardelean de origine. Vorbeam 
aci de cei veritabili (nu de Cariagdi, Pherekydes, C. A. Rosetti).
 
[„NE PARE RĂU...”]
 
2257
 
Ne pare 247r rău că interesul1 de-a apăra ţara noastră de bănuială* ne sileşte a spune câteva adevăruri, dar Regele 
nostru ... nu e ca toţi oamenii2. Probă: Candiano. Macedonski.
________________
1. după trebu[ie] şters 2. deasupra lui e un bărbat cam propriu în feliul său şters
 
[„MIŞCAREA LUI LUTHER...”]
 
2257
 
Mişcarea lui 415v Luther în Germania. Calvinismul şi Calvin în Transilvania. Reacţiunea românilor. Traducerea Bibliei 
superioară lui Luther. Unitatea limbei orare şi scrise.
305
COMENTARII
 
GOSPODĂRIA STATULUI
 
Se păstrează în manuscrisul 2264, 396rv, cu intervenţii din timpul elaborării.
Este publicat de D. Vatamaniuc în ,,Manuscriptum”, XI, nr. 1 [ianuarie—martie] 1980, p. 18.
Se tipăreşte  în  volum,  prima  dată,  în  M.  Eminescu,  Fragmentarium, Bucureşti,  Editura Ştiinţifică  şi 
Enciclopedică, 1981, p. 228-229.
 
Eminescu elaborează acest text, cum arată scrisul, în epoca studiilor universitare la Viena. Face parte dintr-un grupaj de foi, de 
acelaşi format şi calitate a hârtiei, care cuprinde şi o listă de lingerie dată Ia spălat în lunile septembrie, octombrie şi noiembrie, 
scrisă în germană, fără să se indice şi anul. Sumele de plată sunt însă trecute în şilingi, moneda naţională austriacă. Elaborarea 
textului trebuie situată, dacă ţinem seama de aceste elemente, între septembrie 1870 şi iunie 1872. Poetul lipseşte din Viena, în 
acest interval, numai în timpul pregătirii şi ţinerii serbării de la Putna din iulie-august 1871.
Wilhelm Roscher, economist german, funcţionează la Universităţile din Gottingen şi Lipsca şi se face cunoscut, cum 
arată Eminescu în editorialul [,,«Românul» nu are cuvânt...”] din 15 ianuarie 1882, prin tratate care serveau ca manuale de 
studii în instituţiile superioare de învăţământ din Germania (v. supra, p. 33—35).
Eminescu aplică teoriile profesorilor săi în materie de economie politică la realităţile social-politice din România.
 
[„DACĂ ROMÂNIA E DESTINATĂ PIEIREI...”]
 
Se păstrează în manuscrisul 2264, 397rv —398r, cu intervenţii din timpul elaborării.
Este publicat de D. Vatamaniuc în ,,Manuscriptum”, XI, nr. 1, [ianuarie—martie] 1980, p. 17—18. Se 
tipăreşte  în  volum,  prima  dată,  în.  M.  Eminescu,  Fragmentarium. Bucureşti,  Editura  Ştiinţifică  şi 
Enciclopedică, 1981,p.229-230.
 
Textul este elaborat ca şi cel anterior, în epoca studiilor vieneze. Face parte din acelaşi grupaj de pagini, cu o grafie identică.
Consideraţii asupra instabilităţii regimului politic din România după instaurarea monarhiei în 1866 şi asupra campaniei 
de presă a Partidului liberal împotriva guvernului conservator venit la conducerea ţării în martie 1871. Documentul cel mai 
important, care se întâlnea în presă, îl constituia Petiţia de la Iaşi, întocmită de Grigore M. Sturdza şi prezentată Adunării 
deputaţilor în martie 1871 (22, p. 48—65). Aici se exemplifică şi cu modul necorespunzător cum funcţiona justiţia. Petiţia... 
oferea presei, cum spune Eminescu, ,,materie predilectă de discuţie”, „înaintea diluviului general”.
Când vorbeşte de ciuma din Florenţa, Eminescu are în vedere evenimentele din 1348 descrise de Giovanni Boccaccio în 
Decameronul.
 
[„DAS MORGENBLATT DER «NEUEN FREIE PRESSE»...”]
 
Se păstrează în manuscrisul 2258, 254rv—256r, cu intervenţii din timpul elaborării.
Este publicat în traducerea lui Gerhardt Csejka în ,,Manuscriptum”, X, nr. 3, [iulie—septembrie] 1979, p. 16
—22. Nu se dă şi descifrarea sa, ci se reproduce, în fotocopie, textul german.
 
Eminescu redactează acest răspuns polemic în epoca studiilor la Berlin, când funcţionează şi ca secretar la Agenţia română de 
aici. Foloseşte coli ministeriale şi scrie numai pe jumătatea lor, cealaltă rămânând albă, cum proceda şi în întocmirea actelor 
oficiale. De altfel expunerea sobră şi sistematică lasă impresia că stăm mai curând în faţa unui raport documentar şi informativ 
decât a unui articol polemic cu foaia vieneză.
Problema fundamentală pe care o pune Eminescu în discuţie priveşte modul de interpretare a fenomenelor istorice din 
Europa. Poetul face distincţie între evoluţia ţărilor din apusul şi răsăritul continentului. Această distincţie îl situează printre 
premergătorii cercetărilor mai noi în această direcţie (95, p. 1—46).
Eminescu respinge teza ziarului vienez, potrivit căreia România reprezenta o ,,capodoperă diplomatică”, teza invocată şi 
astăzi în unele cercuri politice ostile poporului român. Tratatele internaţionale, ţine să precizeze poetul, nu fac decât să 
consemneze stări de lucruri de facto care nu mai puteau fi ignorate.
Dezvoltarea poporului român în condiţiile social-politice din răsăritul Europei explică unitatea sa în spaţiul geografic pe 
care îl locuieşte, limba, cu puţine dialecte, şi cultura cu o largă bază, populară. Eminescu se situează în demonstraţia sa pe linia 
Şcolii ardelene, fără exagerările reprezentanţilor acesteia de mai târziu.
Condiţiile social-politice din spaţiul Europei răsăritene explică şi psihologia ţăranului român. Vitregia evenimentelor 
istorice şi sărăcia care îl apasă nu i-au anihilat spiritul vioi şi nici capacitatea creatoare. Poetul invocă, ca o mărturie de 
necontestat, creaţia noastră populară.
Eminescu vorbeşte aici, pentru prima dată, de prezenţa a două culturi, una a intelectualităţii, de provenienţă străină, şi 
alta populară, care determină caracterul ei naţional. Se impune atenţiei şi distincţia între tinerii trimişi la studii în străinătate. 
Dacă aici cei cari îşi petreceau timpul în cafenele sunt prezentaţi ca excepţii, mai târziu ocupă locul central în publicistica 
eminesciană şi sunt supuşi unei critici virulente şi necruţătoare.
Eminescu avea opinii rele despre partidele politice din România, cum se desprinde şi din alte însemnări din manuscrise. 
Poetul le face vinovate că serveau interesele puterilor străine.
306
Programul de viitor, schiţat de Eminescu, prevede măsuri protecţioniste pentru apărarea producţiei naţionale. Se cuvine 
observat însă că propune asemenea măsuri temporar, până la înlăturarea concurenţei străine. Aici vorbeşte poetul, pentru prima 
dată, de importanţa dezvoltării industriei în ţările agrare.
Eminescu pune în discuţie în polemica sa cu ziarul vienez câteva din tezele pe care le dezvoltă în publicistica de mai 
târziu.
 
[„ÎNCÎT BUNĂTATEA D-SALE...”]
 
Se păstrează în manuscrisul 2264, 205v, într-un grupaj de file, rămase, în parte, albe. Este scris pe ultima filă, 
de-a curmezişul, în dreapta, jos. Primele două file sunt ocupate cu însemnarea  Iar în privirea ciudatei 
bunevoinţe, din epoca ieşeană (OPERE, IX, 484).
 
Reprezintă un fragment dintr-un articol de G. Zotu, pe care Eminescu şi-1 notează, probabil, din memorie. Poetul integrează 
textul într-o transcriere completă în articolul Observaţii critice, publicat în „Curierul de Iaşi”, în 12 august 1877. ,,Arătând 
această perfectă consunanţă ad litteram — se arată aici -- între d. Maiorescu şi Mill, noi am fi dispuşi a o esplica printr-o 
întâlnire de idei a două genii, daca nu ne-ar fi cam greu a înţelege o asemenea întâlnire chiar în cuvinte, chiar în puncte şi  
virgule” (OPERE, IX, 415).
Eminescu invoca acest citat în polemica sa cu G. Zotu pe marginea Logicii lui Maiorescu purtată în presă, în august-
septembrie 1877 (OPERE, IX, 409, 414-417, 422-424, 485-486).
 
[„IAR CÎND SE VOR ÎMPLINI...”]
 
Se păstrează în manuscrisul 2264, 388r, paginat de Eminescu: 5. Se tipăreşte în volum, prima dată, în M. 
Eminescu, Fragmentarium, Bucureşti, Editura Ştiinţifică şi Enciclopedică, 1981, p. 237.
 
Final pregătit pentru articolul [„La anul 1774...”], publicat în ,,Curierul de Iaşi” în 16 septembrie 1877 (OPERE, IX, 429—
431) şi înlocuit cu textul: ,,Aprinde-se-vor candelele pe mormânt? Lumina-se-va vechiul portret?”.
Buga este unul din clopotele cu care înzestrează Ştefan cel Mare mănăstirea Putna în 1482 şi de care se leagă diferite 
legende cu circulaţie în lumea satelor bucovinenel.
__________________
1Dimitrie Dan, Mănăstirea Putna — Cu două apendice — Ediţiunea Academiei Române. Bucureşti, Inst. de Arte 
Grafice ,,Carol Gobl” S-r St. Rasidescu, 1905, p. 31. Clopotul cântăreşte 1565 kg şi este supus unor ,,repoleiri” în 1760. 
1793, 1818. A fost lucrat de Mihail Făgăraş, ,,maistru clopotar”.
 
[„CONVENŢIA CU AUSTRIA...”]
 
Se păstrează în manuscrisul 2261, 62r, în primă redactare.
 
Eminescu îşi face aceste însemnări pe ultima copertă a unui caiet tipărit de Librăria Socec & Co din Bucureşti. Sunt precedate, 
pe fila 61v, de 10 versuri dintr-o versiune a poeziei Scrisoarea II, pe care Perpessicius o datează ca fiind din 1880 (OPERE. II, 
261).
Dezbaterile din Adunarea deputaţilor şi din Senat în legătură cu încheierea Convenţiei comerciale cu Italia, din 
decembrie 1880, readuc în discuţie şi Convenţia comercială cu Imperiul austro-ungar din 1875. Eminescu se ocupă de ea în 
articolul  [,,Convenţiunea de comerţ...”], din 20 decembrie 1880, şi o prezintă ca un act politic în afirmarea independenţei 
naţionale (OPERE, XI, 449—450).
I.C. Brătianu, primul ministru al guvernului liberal, deţinea şi Ministerul Finanţelor în decembrie 1880, încât se explică 
de ce răspundea de încheierea tratatelor de comerţ.
 
[„RIGA”]
 
Se păstrează în manuscrisul 2264, 312v, în primă redactare.
 
Eminescu comentează schimbarea titlului de domn în cel de rege în editorialul [,,D. Vernescu a interpelat...”], publicat în 3 
martie 1881, cu prilejul ridicării .României la rangul de regat  (OPERE,  XII, 90—91). „Românul” răspunde în editorialul 
Bucureşti, 27 mărţişor/8 priar 1881, în care reproduce cea mai mare parte a comentariului poetului pe această temă 1.
Textul reprezintă, probabil, conceptul fragmentar al unui răspuns pregătit pentru oficiosul liberal.
___________________
1 ROM, XXV (1881), 28 mart., p. 281.
 
[„D-VOASTRĂ NU VREŢI LIBERTATEA...”]
 
Se păstrează în manuscrisul 2267, 162r, intercalată între însemnări de fizică şi matematică.
 
307
Eminescu pune în discuţie problema egalităţii într-un context asemănător în editorialul [,,A aştepta să culegi...”] din 16 aprilie 
1881 (OPERE, XII, 135-136).
 
[„NIMIC DIN CE E CARACTERIZAT...”]
 
Grupăm, cu acest titlu, însemnări din manuscrisul 2264, scrise cu creionul:
391r —392r [„Nimic din ce e caracterizat...”]
391r         [,,A fura ziua...”]
Prima însemnare se tipăreşte în volum în M. Eminescu,  Fragmentarium, Bucureşti, Editura Ştiinţifică şi 
Enciclopedică, 1981, p. 292.
 
Concepte pentru exemplificarea teoriei predominării şi selecţiei negative expusă în editorialul [,,Căutând a explica...”] din 6 
august 1881. ,,Nu superioritatea organică învinge — scrie Eminescu — ci adaptabilitatea c-un mediu dat de timp, istoriceşte, 
dat de spaţiu, geograficeşte. Dar naturile viguroase vor căta să întipărească mediului caracterul lor, cele slabe se vor adapta ca 
ceara unui mediu nedemn chiar, încât slăbiciunea e din acest punct de vedere un titlu la existenţă. De mult gândeam la o 
asemenea modificare a teoriei luptei pentru existenţă, văzând cazurile în cari decrepitudinea. şi paraziţii ajung a exploata şi 
stăpâni elemente sănătoase şi puternice”.  (OPERE,  XII, 279—281). Eminescu oferă aici ,,o viziune materialistă asupra 
societăţii” (95, p. 261).
 
[„ÎN SUTA A XV...'']
 
Grupăm două însemnări din manuscrisul 2257, scrise cu aceeaşi cerneală şi grafie greu lizibilă:
415r [„În suta a XV...”]
415v [,,Până în suta a şaptesprezecea...”].
Fila este paginată de Eminescu pe verso: 3.
Însemnarea din urmă se tipăreşte în volum în M. Eminescu, Fragmentarium, Bucureşti, Editura Ştiinţifică şi 
Enciclopedică, 1981, p. 562—563.
 
Domnitorii invocaţi de Eminescu în aceste însemnări se întâlnesc frecvent în articole. Dinastiile domnitoare din cele trei 
provincii româneşti sunt prezentate în editorialul  [,,Adevărul că, în decursul...”] din 9 august 1881 şi tot aici se aduce în 
discuţie şi puterea militară a lui Matei Basarab (OPERE, XII, 283—286).
[„D-LOR NE-NTREABĂ...”]
 
Se păstrează în manuscrisul 2264, 384r; cu creion pe verso-ul unei Dovezi trimisă de Garda civică, rămasă cu 
rubricile necompletate.
 
Însemnare pregătită de Eminescu, după câte s-ar părea, pentru articolul [,,O neînţelegere...”] din 14 august 1881. Aici respinge 
opinia ziarului ,,Bukarester Tagblatt” care înclina să-i considere transilvăneni pe Carada, Cariagdi, Giani (OPERE, XII, 293).
 
[„NE PARE RĂU...”]
 
Se păstrează în manuscrisul 2257, 247r; însemnare scrisă pe verso-ul unei Dovezi de 1a Garda civică, cu 
rubricile necompletate; o propoziţie indescifrabilă.
 
Eminescu manifestă mari rezerve faţă de Carol I, între altele şi pentru faptul că se înconjură de persoane cu trecut antidinastic. 
Problema aceasta este pusă de Eminescu în discuţie şi în însemnarea  [,,Regele a comis greşala...”], din manuscrisul 2264 
(OPERE, XII, 497).
Însemnările sunt utilizate în editorialul [,,«Pseudo-Românul» ca să explice...”] din 27 august 1881 (OPERE, XII, 312).
 
[„MIŞCAREA LUI LUTHER...”]
 
Se păstrează în manuscrisul 2257, 415v, paginată de Eminescu: 3.
Se tipăreşte în volum în M. Eminescu, Fragmentarium, Bucureşti, Editura Ştiinţifică şi Enciclopedică, 1981, 
p.246.
 
Concept utilizat în editorialul [,,Cu timpul a început a se recunoaşte...”] din 10 octombrie 1881 (OPERE, XII, 363 364). Luther 
este menţionat şi în articolul Situaţia din Ardeal din 12 martie 1883 (v. supra, p. 268—270).
CORRIGENDA
 
Completează comentariile din OPERE,   XIV, 1024, 1025, 1026, 1027, 1029, 1030, 1031, 1032, 1033, 1034, 1035, 
1036, 1037 şi OPERE, VII, 399-400.
308
Eminescu  acorda o atenţie deosebită  Iui Henry Charles Carey (1793—1879), economistul american,  întrucât se 
preocupă de integrarea tuturor categoriilor sociale în munca productivă. Tratatul său, Principles of Political Economy, în trei 
volume, tipărit la Philadelphia în 1837—1840, este tradus în germană,  Die Grundlagen der Socialwissenschaften (Deutsch 
herausgegeben von Carl Adler. Band 1-3. München, 1863—1864). Eminescu cunoaşte şi al doilea tratat al lui Carey, Principles 
of Social Science, tot în trei volume, tipărit la Philadelphia în 1858-1859. Tratatul este tradus în franceză,  Principes de la 
science sociale (Traduits en français par M. M. Saint-Germain-Leduc et Aug. PIanche. I—III. Paris, 1861). Să mai notăm, în 
sfârşit, şi ediţia lui M. Mc Kean,  Handbook of Social Science,  după care se dă şi o traducere în germană,  Lehrbuch 
Volkswirthschaft und Socialwissenschaft (Vom Verfasser autorisirte und mit Zusatzen erganzte deutsche Ausgabe von Carl 
Adler. Munchen, 1866).
Eminescu îşi propunea să întocmească un dicţionar de economie politică în care să ia ca bază primul tratat al lui Carey. 
„Pe Carey îl cumpăr [î]n ediţia mare — notează în manuscrisul 2264, 319v — [î]l leg cu hârtie intercalată, şterg toate pasajele 
netrebnice din el, traduc justa linea tot ce e sănătos ca idee. Tot aşa fac şi cu List şi cu alţi economişti ce-mi convin. Fac un mic 
dicţionar de Grundbegriff der N[ationalen] Oeconomie cu un sistem prevăzător de rezultante ale ideii generale Producţiune''.
Tratatul lui Carey de economie politică stă  în atenţia lui Eminescu în mai multe articole publicate în ,,Timpul”, 
Situaţiunea din Franţa din 18 noiembrie 1877,  [,,Atât «Cumpăna» cât şi «Apărătorul»  găsesc...”] din 30 octombrie 1881 
(OPERE, XII, 383—387),  [,,Adunările legiuitoare sunt convocate...”] din 31 octombrie 1881  (OPERE,  XII, 387—389). 
,,Pentru noi — scrie Eminescu  în articolul din 30 octombrie 1881 — e exactă definiţia Iui Carey «Valoarea e măsura 
economizării de muncă» „. Poetul integrează în acest editorial şi un citat din tratatul lui Carey privind comerţul. Atrage atenţia, 
tot acolo, şi asupra ediţiei lui Carl Adler, în trei volume, tipărită Ia München în 1863—1864 şi laudă buna traducere germană.
Eminescu nu realizează dicţionarul de economie politică la care se referă în însemnarea transcrisă mai sus, însă îşi face 
numeroase extrase din cel de-al doilea tratat al economistului american. Aceste extrase se păstrează dispersate în manuscrisele 
2267 şi 2270, două caiete consacrate problemelor de fizică şi în manuscrisele miscelanee 2257 şi 2264. Extrasele le-am tipărit 
în OPERE, XIV, în secţiunea Articole şi excerpte, orânduite tematic şi fără să indicăm sursele folosite de poet, întrucât la acea 
dată n-am avut acces la toate ediţiile tratatelor economistului american. Schiţăm un tablou al acestor extrase făcute de Eminescu 
din tratatul Principles of Social Science păstrând titlurile date de noi şi completându-le cu alte câteva după sintagma iniţială. 
Cum Carey îşi împarte materia pe volume şi o tratează în capitole şi paragrafe, orânduim şi noi extrasele în succesiunea din cele 
trei volume şi facem trimiteri la acestea, la capitolul şi paragraful respectiv şi la pagina din volumele XIV, VII şi din cel de faţă. 
Aici se găsesc şi indicaţii privind manuscrisele în care se păstrează extrasele. Adoptând acest sistem, putem fi urmăriţi fie după 
ediţia americană, fie după traducerile în alte limbi.
 
Din Principles of Social Science vol. I:
1) [,,Economia politică ...”]
Cap. I, § 5, XIV, p. 947
2) [„Simbria naturală...”]
Cap. I, §5; XIV p. 941
3) [„Din consideraţii de natură practică ...” ] Cap. I, § 5; 
XIV, p. 950
4) [,,Sociologia...”]
Cap. I, § 7; XIV, p. 911-912
5) [„Foaia e pentru plantă ...” ]
Cap. I, § 7; XIV, p. 972
6) [,,Păgânul, închinătorul de idoli...” ]
Cap. I, 7; XVI, p. 930-931
7) [,,Toate generaţiile...”]
Cap. I, § 7; XIV. p. 931
8) [„S-a dezvoltat o literatură...”]
Cap, II, § 1. XIV, p. 930
 
9) [,,Fierul e izvorul...”]
Cap. II, § 1; XIV, p. 936, 938
10) [,,Pretutindenea s-arată...”]
Cap. II, § 1 ; XIV, p. 944
11) [,,Cu cât o făptură e mai imperfectă...”] Cap. II, § 2; 
XIV, p. 959
12) [,, Varietatea sau diversitatea...”]
Cap. II, § 2; XIV, p. 958
13) [„ Populaţia Franţei...”]
Cap. III, § 1; XIV, p. 950
14) [ ,,Fenomenele universului văzut...”] Cap. III, § 1; XIV, 
p. 956
15) [,,În perioada silurică...”]
Cap. III, § 1, 2. 3; XIV, p. 959, 965-970
16) [,,În stomahul plantei...”]
Cap. III, § 1; XIV, p. 959
17) Teoria lui Ricardo
Cap. IV, § 1; XIV. p. 942
18) [,,Şesul nemăsurat...”]
Cap. IV, §7; VII, p. 399-400
19) Despre muncă
Cap. VI, § 6; XIV, p. 938
20) [,,Maşina societăţii consistă...”]
Cap. VIII, § 10; XIV, p. 908-909
21) [,,Darea cea mai mare şi mai grea...”]
Cap. X, § 4; XIV, p. 946
22) [,,Unii economişti...” ]
Cap. X, § 7; XIV, p. 936
23) [,,Plantatoriul era îndealtmintrelea...”]
Cap. XI fără paragrafe; XIV, p. 942-943
24) [,,Căderea oraşelor din Irlanda...”]
Cap. XII, § 4; XIV. p. 944
25) Transport
27) [,,Sistemul are tendinţa...”]
Cap. XVII, § 9; XIV, p. 949-950
28) [„Oricine care a avut ocazia...”]
Cap. XVII, § 9; XIV, p. 949
29) [,,Dacă Mac Culloch ne arată...”]
Cap. XVII, § 9, XIV, p. 946-947
30) [,, Ţăranul în Anglia ...”]
Cap. XVIII, § 4; XIV, p. 941
31) [,,E timp ca oamenii de stat...”]
Cap. XVIII, § 6; XIV, p. 911
Din Principles of Social Science vol. II:
32) [,,Onorabilul Josua Quincy...” ]
Cap. XXVIII, § 15; v. supra, p. 358
Din Principles of Social Science vol III
33) [,,Centralizare şi absenteism...”]
Cap. XLIV, § 11; XIV, p. 944
34) [,,Un fapt vrednic de însemnat...”]
309
Cap. XIV, § 2; XIV, p. 944-946
26) [,,Moara e netrebuincioasă...”]
Cap. XVII, § 9; XIV, p. 948
Cap. XLVI, § 2; XIV, p. 977.
 
Din manuscrise nu putem cunoaşte statutul ce-1 au aceste extrase în textul original şi nu ne putem face o părere nici 
asupra criteriilor care stau la baza selecţionării lor. Este interesant să constatăm, astfel, că extrasele de la poziţiile 6, 12, 17, 18, 
22, 28, 29, 31, 32, 33, 34 sunt note de subsol în care Eminescu reţine numele autorilor, titlul publicaţiei respective şi pagina. Un 
exemplu ilustrativ oferim şi în acest volum. Extrasul [,,Onorabilul Josua Quincy...”] este însoţit de o trimitere la publicaţia 
„New York Daily Times”, încât s-ar putea crede că poetul o consultă direct, pe când în realitate preia textul, cu indicaţia 
bibliografică din tratatul economistului american. Carey integrează în expunerea sa citate ample din lucrarea lui E. Peshine 
Smith, Political Economy, pe care n-o cunoaştem decât în ediţia franceză a lui Camille Baquet, Manuel d'economie politique 
(Paris, 1854). Mare parte din extrasele făcute de Eminescu aparţin, în realitate, lui E. Peshine Smith şi sunt preluate prin 
intermediul tratatului lui Carey. Se găsesc în această situaţie şi extrasele pentru care trimite la David Ricardo, John Stuart Mill, 
Mathias Jakob Schleiden, Marc-Rene-Anne-Marie de Montalembert, Francois-Xavier-Joseph Droz, S. Laing, precum şi la 
diferite publicaţii, ca ,,New York Daily Times”.
Constatările noastre lasă deschisă problema consultării directe a lucrărilor pe care le citează Eminescu în manuscrisele 
sale. Să precizăm, deocamdată că Eminescu îşi face aceste extrase să-i servească ca argumente în susţinerea unor teze din 
publicistica sa. Unele din ele sunt utilizate în acest scop şi poetul le anulează, cum se vede şi din reproducerea din volumul de 
faţă (v. supra, p. 359). Suntem îndreptăţiţi să susţinem, cum facem şi cu alt prilej, că manuscrisele lui Eminescu se impune să 
fie privite, chiar şi numai sub aceste aspecte, ca instrumente de lucru.
După stabilirea statutului extraselor de mai sus, au mai rămas doar câteva texte din această categorie, incluse în OPERE 
XIV, pentru care se cer investigaţii viitoare.
OPERE XI
 
Investigaţiile întreprinse ulterior tipăririi volumelor  OPERE XI şi  OPERE XII ne-au condus 1a identificarea în 
publicaţiile străine a unui mare număr de articole traduse de Eminescu de aici, precum şi a unora din cele integrate în 
editorialele sale sau la care face trimiteri. Publicaţiile străine folosesc datarea după calendarul gregorian. Dăm în paranteze 
drepte şi datarea după calendarul iulian folosită în presa noastră în secolul trecut.
Completează Comentariile la următoarele articole din acest volum:
 
FRANCIA : ARTICOLUL VII (p. 495)
 
Dezbaterile din Senatul francez, la care se referă Eminescu, sunt prezentate de ,,Journal des débats” în editorialul Paris. Mardi, 
9 Mars publicat în 26 februarie/10 martie 18801. De aici îşi extrage poetul informaţiile privind poziţia lui E. Renan, H. Taine şi 
a celorlalţi intelectuali francezi privind modificarea legii instrucţiei publice.
_________________
1JDEB (1880), [26 febr.] 10 mart., p. 1.
 
[„«LE NORD», ZIAR DE ÎNCREDERE...”] (p. 499)
 
Editorialul Bruxelles, 19 mars 1880, pe care îl reproduce Eminescu în traducerea sa, se publică în ziarul ,,Le Nord” în 8/20 
martie 1880l. Poetul reţine numai prima secţiune a editorialului ziarului din Bruxelles, pe care o traduce integral.
_________________
1 LNO, XXVI(1880), nr. 80, [8] 20 mart., p. l.
 
[,,«JOURNAL DE[S] DÉBATS» ÎN NUMĂRUL SĂU DE LUNI...”] (p. 500)
 
Eminescu reproduce, în traducerea sa, editorialul Paris. Samedi, 20 Mars, publicat în ,,Journal des débats” în 9/21 martie 18801. 
Corectăm, astfel, datarea 10/22 martie 1880, indicată de poet pentru apariţia editorialului în publicaţia franceză.
___________________
1 JDEB, (1880), [9] 21 mart., p. 1.
 
[„«LA REPUBLIQUE FRANCAISE» SCRIE...”] (p. 500)
 
Înlocuirea lui N. Calimaki-Catargi cu C. A. Rosetti, ca reprezentant al României la Paris este anunţată de ziarul ,,La Republique 
française” într-un articol, [„On annonce qu'a la suite...”], publicat în 10/22 martie 18801. Ziarul revine asupra acestei informaţii 
într-o corespondenţă, Bucarest, 11 Avril, în care arată ca N. Calimaki-Catargi urma să se întoarcă la Paris2.
___________________
1 REFR, X(1880), nr. 3039, [10] 22 mart., p. 1.
2 Idem, nr. 3054, [26 mart.] 6 apr., p. 1.
[„ACUM DOUĂ SĂPTĂMÎNI...”] (p. 500—501)
310
 
Extrasul cu care îşi încheie Eminescu articolul este făcut din editorialul  Paris. Samedi, 20 Mars, publicat în „Journal des 
débats” în 9/21 martie 18801. Poetul traduce editorialul cu câteva zile mai înainte (p. 74-75) şi reia aici numai finalul.
_________________
1 JDEB, (1880), [9]21 mart., p. 1.
 
[„PUBLICUL NOSTRU...”] (p. 501)
 
Paul Leroy-Beaulieu se ocupă de răscumpărarea de către stat a căilor ferate franceze în articolul [,,Une des commissions de la 
Chambre...” ], publicat în „Journal des débats” în 11/23 martie 18801. Fraza: ,,Afară de Belgia, în privinţa relei administraţii şi 
exploatări a căilor ferate de către stat mai este încă un exemplu foarte însemnat: Australia” nu este în textul original şi 
Eminescu o introduce ca legătură între ultimele fragmente. Deşi traducerea poetului se înfăţişează ca un text continuu, ea se 
constituie,  în  realitate,  din  trei  fragmente:  (,,Una  dintre  comisiile...  o  jumătate  de  milion”,  ,,Este  ştiut...  călătorie  de 
încercare”, ,,Statul australian. . . şi de transporturi”).
__________________
1 JDEB, (1880), [11] 23 mart., p. 1.
 
CUM SE PETREC ALEGERILE ÎN ANGLIA, CUM ÎN ROMÂNIA ? (p. 505)
 
Eminescu îşi extrage informaţiile privind alegerile din Anglia şi numărul deputaţilor în Camera Comunelor din articolul Paris, 
30 Mars, publicat în „Journal des débats” în 19/31 martie 18801.
____________________
1 JDEB, (1880), [19] 31 mart., p. 1.
 
[„«LE NORD» ORGANUL CANCELARIEI...”] (p. 508)
 
Fragmentul reprodus de Eminescu din ziarul ,,Le Nord” reprezintă a doua secţiune, din cele patru ale editorialului Bruxelles, 10 
Avril, publicat în 30 martie/11 aprilie 18801. Informaţiile de aici completează pe cele din articolul anterior cu privire la alegerile 
din Anglia.
____________________
1 LNO, XXVI (1880), nr. 102, [30 mart.] 11 apr., p. 1.
 
[„UN INCIDENT FOARTE NEPLĂCUT...”] (p. 513)
 
Eminescu construieşte, pe baza telegramei Constantinopole, le 24 Avril, soir, publicată în ,,Journal des débats” în 14/26 aprilie 
18801, nu scenariu spre a ilustra situaţia în care se puneau unii diplomaţi români prin lipsa de tact politic. Din compararea 
textului francez cu articolul lui Eminescu se desprinde că şi fragmentul de frază: ,,s-a declarat satisfăcut prin această explicaţie, 
exprimându-şi părerea de rău c-a făcut nişte paşi nejustificaţi” reprezintă o traducere şi nu comentariu al poetului, cum a fost 
interpretat în absenţa originalului francez.
_____________________
1 JDEB, (l880), [14] 26 apr., p. 1.
 
[„ASUPRA LUCRURILOR CE SE PETREC LA NOI...”] (p. 514)
 
Corespondenţa reprodusă de Eminescu este datată  Bucharest 13/25 Avril şi se publică în ,,L'Indépendance belge” cu titlul 
Nouvelles de Roumanie, în 19 aprilie/1 mai 18801. Corespondenţa menţionează că M. Kogălniceanu era şi editor al vechilor 
cronici româneşti. Poetul reproduce corespondenţa integral, poate şi pentru aceste informaţii de ordin cultural.
______________________
1 INDB, L1 (1880), nr. 122, [19 apr.] 1 mai, p. 3.
[„«JOURNAL DES DEBATS» ÎN NUMĂRUL SĂU...”]
(p. 514—515)
 
Ziarul francez publică editorialul Paris. Samedi 1er mai în 20 aprilie/2 mai 18801. De aici extrage Eminescu fragmentul pe care 
îl integrează în articolul său.
___________________
1 JDEB, (1880), [20 apr.] 2 mai, p. 1.
 
[„ÎN NUMĂRUL NOSTRU DE VINERI...”] (p. 515)
 
Corespondenţa la care trimite Eminescu, Bucarest 13/25 avril, se publică în ,,L'Indépendance belge” în 19 aprilie/1 mai 18801. 
Poetul o reproduce în articolul [,,Asupra lucrurilor ce se petrec la noi...”] din 25 aprilie 1880, cu care ne-am ocupat mai sus.
____________________
311
1 INDB, LI (1880), nr. 122, [19 apr.] 1 mai, p. 3.
 
POLITICA NOULUI CABINET ENGLEZ (p. 521)
 
Politica externă a guvernului englez este comentată de ziarul ,,Le Temps” în al doilea editorial, [,,C'est une chose curieuse...”], 
publicat în 12/24 mai 1880l. Eminescu arată în prezentarea introductivă motivele pentru care îl preia din ziarul francez. Poetul 
reproduce articolul integral.
___________________
1 TEMPS, XX (1880), nr. 6974, [12] 24 mai, p. 1.
 
[„ÎN NUMĂRUL SĂU DE LA 6 IUNIE...”] (p. 527)
 
Depeşa studenţilor români către Henri Rochefort se publică, cum arată Eminescu, în ziarul ,,Le Mot d'ordre” în 25 mai/6 iunie 
1880 1. Este inserată la rubrica Derniere heure.
____________________
1 LMDO, IV (1880), nr. 158, [25 mai] 6 iun., p. 1.
 
[„ASUPRA ALEGERILOR JUDEŢENE...”] (p. 531)
 
Eminescu reţine din editorialul Bruxelles, 25 Juin 1880, publicat în ,,Le Nord”, în 14/26 iunie 1880, a treia secţiune, [„Des 
elections pour les conseils generaux...” ], consacrată vieţii politice din ţara noastră1. Textul este reprodus integral.
_____________________
1 LNO, XXVI (1880), nr. 178, [14] 26 iun., p. 1.
 
[„AM POMENIT ÎN NUMĂRUL NOSTRU DE ALALTĂIERI...”]
(p. 531)
 
Comentariile ziarului ,,Le Temps” privind aplicarea hotărârilor Conferinţei de la Berlin sunt cuprinse în al doilea editorial, 
[,,On dit qne le gouvernement ottoman...”], publicat în 14/26 iunie 1880l. Din prezentarea introductivă, cu care însoţeşte 
articolul din ziarul francez, se desprinde că Eminescu avea motive să formuleze rezerve cu privire la hotărârile Conferinţei de la 
Berlin.
______________________
1TEMPS, XX (1880), nr. 7007, [14] 26 iun., p. 1.
[„CU TOATE CĂ...”] (p. 531—532)
 
Ziarul ,,Le Nord" se ocupă de remanierea guvernului liberal, condus de I. C. Brătianu, în editorialul Bruxelles, 29 Juin 1880, 
publicat in 18/30 iunie 18801. Articolul reprodus de Eminescu formează a cincea secţiune, [,,Des informations de Bucarest..."], 
din editorialul ziarului din Belgia.
________________
1 LNO, XXI [ (1880), nr. 182, [18] 30 iun., p. 1
 
[„DIN SORGINŢI OFICIOASE...''] (p. 544)
 
Problema revoluţionarilor ruşi care activau pe teritoriul ţării noastre este discutată în editorialul Bruxelles, 1er août 1880 publicat 
în „Le Nord" în 21 iulie/2 august 18801. Ziarul din Bruxelles consacră acestei chestiuni o secţiune,  [„0n sait qu'il a été 
question..."], a editorialului său.
_________________
1LNO, XXVI (1880), [21 iul.] 2 aug., p. 1.
 
[„PE CÂND FOILE AUSTRO-GERMANE..."] (p. 545)
 
Eminescu reproduce un fragment din editorialul Bruxelles, 8 août 1880 publicat în ,,Le Nord" în 28 iulie/9 august 1880 1. Poetul 
transcrie acest fragment, [,,Les résultats pratiques de l'entrevue..."], ca o ilustrare a tezei sale cu privire la păstrarea strictă a 
neutralităţii ţării noastre.
__________________
1LNO, XXVI (1880), nr. 222, [28 iul.] 9 aug., p. 1.
 
[„ÎN PRIVINŢA CESTIUNII DUNĂRII..."] (p. 546—547)
 
Opiniile publicaţiilor ,,Grenzbote" şi ,,Allgemeine Zeitung" în chestiunea dunăreană sunt comentate de ziarul ,,Le Nord'' în 
editorialul  Bruxelles, 11 août 1880 publicat în 31 iulie/12 august 18801, Eminescu urmărea cu atenţie discuţiile din proza 
312
străină, cum vom vedea şi mai departe, cu privire la chestiunea dunăreană.
__________________
1 LNO, XXVI (1880), nr. 225, [31 iul.] 12 aug., p. 1.
 
[„ASUPRA CESTIUNII DUNĂRENE CITIM..."] (p. 547)
 
,,Journal des débats" publică articolul reprodus de Eminescu ca al doilea editorial,  [,,Les opérations periodiques de la 
commission européenne du Danube..."], în 31 iulie/12 august 18801. Poetul se opreşte la acest editorial pentru faptul că prezenta 
şi opiniile presei germane (,,Grenzbote", „Neue freie Presse") în chestiunea dunăreană.
___________________
1JDEB, (1880), [31 iul.] 12 aug., p. 1.
 
SCHOPENHAUER ÎN FRANŢA (p. 552)
 
Circulaţia operei lui Schopenhauer în Franţa este comentată de Ad. Le Beroullet, în cronica sa literară, Courvier litteraire, 
publicată în ,,Le Temps" în 13/25 august 18801. Aici prezintă traducerea lui J. A. Cantacuzino, Aphorismes sur la sagesse dans 
la vie. Jules Clartie face remarcile ironice la adresa lui Schopenhauer, pe care le relevă Eminescu, în
cronica vieţii pariziene, La vie de Paris, publicată în acelaşi ziar în 12/24 august 1880 2. E. Caro tratează despre pesimismul lui 
Schopenhauer în două capitole din cartea sa Le pessimisme au XIXe siecle, publicată în 18783.
________________
1 TEMPS, XX (1880), nr. 7066, [13] 25 aug., p. 3.
2 Idem, nr. 7065, [12] 24 aug., p. 3.
3 E. Caro, Le pessimisme au XIXe siècle. Leopardi-Schopenhauer-Hartmann, Paris, Librairie Hachette et Cie, 1878, 
p. 117-l51, 211-246.
 
[„ASUPRA CESTIUNII DUNĂRENE...”] (p. 553)
 
„Journal des débats" publică acest al doilea editorial, [,,On a traité ici..."], în 23 august/4 septembrie 1880 l. Eminescu omite 
numai fraza introductivă. Articolul ,,Grenzbote" este prezentat de poet în 5 august 1880 (p. 285).
__________________
1 JDEB, (1880), [23 aug.] 4 sept, p. 1.
 
[„DESIGUR CĂ RELAŢIILE...”] (p. 554)
 
Corespondenţa Lettres de Russie. Saint-Petersbourg, 5 septembre, reprodusă de Eminescu, se publică în ,,Le Temps" în 28 
august/9 septembrie 18801. Poetul omite începutul şi un aliniat final. Articolul prezintă interes pentru cunoaşterea raporturilor 
dintre Imperiul austro-ungar şi Imperiul ţarist.
___________________
1TEMPS, XX(1880), nr. 7081, [28 aug.] 9 sept., p. 1,
 
[„«BUKARESTER TAGBLATT» NU OBOSEŞTE...”] (p. 556—557)
 
Poziţia Franţei în ,,chestiunea orientală" este prezentată de ziarul ,,La liberte" în articolul La France et l'Europe publicat în 30 
august/11 septembrie 18801.
____________________
1 LLIB, (1880), [30 aug.] 11 sept., p. 1.
 
[„CU PRIVIRE LA MEMORIUL ANONIM...”] (p. 558)
 
Memoriul guvernului român în chestiunea dunăreană ESTE comentat de ziarul ,,Le Parlement" în editorialul, Paris. Vendredi 
2-1 Septembre, din l2/24 septembrie 18801. Ziarul francez pune la contribuţie O corespondenţă austriacă [,,La Correspondance 
autrichienne..."]. Sunt extrase din editorialul ziarului francez numai două fraze (,,nu ţine îndestul... ale Austro-Ungariei", ,,cine-
i cuminte... Porţile de Fier").
_____________________
1LPAR, II (1880), nr. 263, [12] 24 sept., p. 1.
 
[„CESTIUNEA DUNĂREANĂ PREOCUPÎND...”] (p. 558)
 
Eminescu reproduce prima secţiune a editorialului Bruxelles, 27 Septembre 1880, [,,Le «Times» prend la défense..."] publicat în 
,,Le Nord" în 16/28 septembrie 1880. Polemica ziarului ,,Le Nord" cu publicaţia engleză reflectă poziţia Imperiului ţarist în 
chestiunea dunăreană.
_____________________
313
1LNO, XXVI (1880), nr. 272, [ 16] 28 sept., p. 1.
 
BALANŢA COMERCIALĂ (p. 573)
 
Editorialul  Berlin, 5. November. Die Bedeutung der internationalen Handels-Bilanz, se publică în ziarul ,,Die Post" în 25 
octombrie/6 noiembrie 18801 . Editorialul din ziarul german este reprodus integral.
______________________
1POST, XV (l880), nr. 395, [25oct.] 6 nov., p. 1-2.
[„AGENŢIA HAVAS NE NOTIFICĂ...”] (p. 574)
 
Eminescu integrează în discursul critic al doilea editorial, [,,L'Autriche poursuit sur tous les points...”], publicat în ,,Le Temps” 
în 29 octombrie/10 noiembrie 18801. Ziarul francez face o bună caracterizare a politicii Curţii din Viena în chestiunea 
dunăreană.
___________________
1 TEMPS, XX (1880), nr, 7143, [29 oct.] 10 nov., p. 1.
 
[„E O FIERBERE ÎN UNGARIA...”] (p. 578)
 
Articolul reprezintă, ca şi cel de mai sus, al doilea editorial, [,,On ne peut retire le traite de Berlin...”], publicat în ziarul ,,Le 
Temps” în 6/18 noiembrie 18801. Sublinierea din partea finală aparţine poetului şi prin ea caută să atragă atenţia asupra politicii 
Curţii din Viena în Balcani.
____________________
1TEMPS, XX (1880), nr. 7151, [6] 18 nov., p. 1.
 
[„ASUPRA PRETINSULUI PROTEST...”] (p. 579)
 
Comentariul ziarului ,,Le Temps” privind libertatea navigaţiei pe Dunăre este cuprins în articolul [,,Un corespondent nous fait 
part de quelques observations...”], publicat în 11/23 noiembrie 18801. Curtea din Viena căuta pe toate căile să-şi asigure 
controlul pe Dunăre de la Turnu Severin la Marea Neagră, deşi nu era şi aici ţară riverană.
_____________________
1TEMPS, XX (l880), nr. 7150, |11] 23 nov., p. l.
 
[,,«L’INDÉPENDANCE BELGE» ANUNŢĂ...”] (p. 579)
 
Corespondenţa din Viena se publică în ,,L'Indépendance belge” cu titlul Vienne, 20 novembre. Nouvelles d'Autriche. Corresp. 
particuliere de ,,L'Indépendance” în 13/25 noiembrie 18801. Eminescu dă un extras din corespondenţa din ziarul belgian (,,Se 
crede. .. în această afacere”).
_______________________
1INDB, LI (1880), nr. 328, [13] 25 NOV., p. 2.
 
[„OBICINUIŢI A ŢINEA PE CITOR...”] (p. 591)
 
Situaţia internă din România este comentată de ziarul „Le Nord” în ultima secţiune din editorialul Bruxelles, 18 decembre 1880 
[,,Dans une des dernieres seances de la Chambre des deputes de Roumanie...”], publicat în 7/19 decembrie 18801. Eminescu 
reproduce textul integral. Se cuvine reţinut faptul că ziarul din Bruxelles trimite şi la articolele poetului din „Timpul” cum face 
şi cu alte prilejuri.
_______________________
1LNO, XXVI (1880), nr. 354, [7] 19 dec., p. 1.
 
OPERE XII
 
Completează Comentariile la următoarele articole din acest volum:
 
ŞCOALA NORMALĂ SUPERIOARĂ SECŢIA BUCUREŞTI [1] (p. 517)
 
Eminescu trimite pentru plagiatul lui I. Crăciunescu la lucrarea lui J.-M. Guardia, L'Education dans l'ecole libre şi arată că 
profesorul bucureştean pune la contribuţie, fără să mărturisească, Cap. III. Le professeur. Poetul indică şi pagina,
însă trimiterea sa este incompletă de vreme ce citatul se extinde şi pe pagina următoare. Fragmentul al doilea, marcat prin 
punctele de suspensie, face parte din Cartea a II-a, Le maître. Cap. I. Le corps enseignant 2. Se cuvine observat şi faptul că 
314
textul francez reprodus de Eminescu cuprinde omisiuni de cuvinte şi chiar părţi de frază.
__________________
1J.-M. Guardia,  L'Éducation dans l'ecole libre. L'ecolier. — Le maître. — L'enseignement. Paris, G. Pedone 
Lauriel, Editeur, 1880, p. 225-226.
2 Idem, p. 194.
 
ŞCOALA NORMALĂ SUPERIOARĂ SECŢIA BUCUREŞTI [2]
(p. 520—521)
 
Cartea lui Robert le Barrois D'Orgeval, La Propriété littéraire, se publică în 18681 şi tratează această problemă în legislaţia din 
Franţa, Anglia, America, Austria, Belgia, Spania, Italia, Portugalia, Germania şi Rusia. Se încheie cu prezentarea convenţiei 
internaţionale privind proprietatea literară încheiată între Franţa şi alte ţări.
___________________
1Robert le Barrois D'Orgeval, La Propriete littéraire. En France et à l'étranger. Son histeire. Sa législation suivie 
des conventions internationales. Conclues jusqu'a ce jour avec les principaux Etats de l'Europe, Paris, E. Dentu, 
Libraire-Editeur, Ernest Thorin, Libraire-Editeur, 1868, 199 p.
 
LOUISE MICHEL (p. 523)
 
Ziarul „Gaulois” publică interviul Chez Louise Michel în 13/25 ianuarie 1881 1. Eminescu transcrie numai un fragment.
___________________
1GAUL, XIII (1881), nr. 500, [13] 25 ian., p. 1-2.
 
[„ÎN NUMĂRUL NOSTRU PENULTIM...”] (p. 535)
 
Problema ridicării României la rangul de regat este comentată de ,,Le Nord” în mai multe articole. Eminescu reproduce acest 
editorial,  Bruxelles, 14 Mars[,,La reponse faite...”], publicat în 3/15 martie 18811. Aici se consemnează şi ,,povestirea” 
ziarului ,,Neue freie Presse” în chestiunea proclamării regatului.
____________________
1LNO, XXVII (1881), nr. 74, [3] 15 mart., p. 1.
 
[„ZIARELE FRANCEZE...”] (p. 537)
 
„Journal des débats” publică editorialul  Paris. Dimanche, 27 Mars [,,Le Parlement roumain...”] în 16/28 martie 18811. 
Eminescu omite începutul. Scrisoare deschisă, adresată de Lascăr Costin lui A. D. Holban, apare în ,,Românul” în 22 februarie 
18812.
_____________________
1JDEB, (1881), [16] 28 mart., p. 1.
2 ROM, XXV (1881), 22 febr., p. 171.
 
[„DIN MEMORIILE...”] (p. 539)
 
Editorialul din „Journal des débats”, Paris. Samedi, 2 Avril [,,La proposition Windthorst...”], integrat de Eminescu în articolul 
său, se publică în 24 martie/5 aprilie 18811. Poetul îl reproduce integral.
______________________
1JDEB. (1881), [24 mart.] 5 apr., 1.
MOARTEA ÎN DINASTIA RUSĂ (p. 539)
 
Eminescu pune la contribuţie numărul special din suplimentul literar al ziarului ,,Figaro”, publicat în 7/19 martie 18811. 
Publicaţia franceză consacră acest număr asasinării ţarului Alexandru al II-lea. Aliniatul cu oare deschide Eminescu traducerea 
(,,Dinastia Holstein-Gottorp... bombele nihiliştilor”) reprezintă o parafrazare a expunerii din „Figaro” privind evenimentele din 
Rusia. Aparţine poetului şi trimiterea din final (,,În numărul viitor. . . acestui ţar”.).
__________________
1FIGLIT, VII (1881), nr. 12, [7] 19 mart., p. 2.
 
ASASINAREA LUI PETRU III (p. 539)
 
Biografia se publică tot în suplimentul literar al ziarului ,,Figaro”, din 7/19 martie 18811. Aparţine lui Eminescu fraza 
introductivă („După cum am spus... de Petru III”) care nu se află în textul francez.
___________________
1FIGLIT, VII (1881), nr. 12. [7] 19 mart., p. 2.
 
315
MOARTEA CATARINEI II (p. 539)
 
Eminescu reproduce şi această biografie din suplimentul literar al ziarului „Figaro” din 7/19 martie 18811. Operează însă în text 
mai multe omisiuni între care şi indicaţia colecţiei în care se tipăreşte lucrarea lui Ch.-Fr.-Ph.-Masson de Blamont, Memoires 
secrets sur la Russie.
____________________
1 FIGLIT, VII (1881), nr. 12, [7] 19 mart., p. 2.
 
ASASINAREA LUI PAUL I (p. 540)
 
Este a patra biografie reprodusă de Eminescu din suplimentul literar al ziarului ,,Figaro” din 7/19 martie 18811. Poetul nu 
marchează trecerea la cea de-a doua secţiune a expunerii (,,Prinţul Platon Zubof şi generalul Bennigsen...”) şi nu subliniază 
cuvintele lui Suvorov, prin care făcea aprecieri cu privire la unele măsuri ale ţarului.
_____________________
1 FIGLIT, VII (1881), nr. 12, [7] 19 mart., p. 2.
 
MOARTEA LUI ALEXANDRU I (p. 540)
 
Biografia, a cincea, a ţarilor ruşi, este reprodusă de Eminescu din acelaşi supliment literar al ziarului ,,Figaro” din 7/19 martie 
18811. Poetul omite finalul, în care se prezintă legăturile ţarului cu Franţa.
______________________
1FIGLIT, VII (1881), nr. 12, [7] 19 mart., p. 2.
 
MOARTEA LUI NICOLAE I (p. 541)
 
Biografia lui Nicolae I este întocmită după broşura Les dernieres heures de la vie de l'empereur Nicolas I, tipărită la Viena în 
1855. Eminescu preia însă biografia din suplimentul literar al ziarului ,,Figaro” din 7/19 martie 18811. Omite finalul de 
concluzii privind situaţia din Rusia. Această pagină din ,,Figaro litteraire” este semnată: Scriptor şi se constituie într-un reportaj 
asupra asasinării lui Alexandru al II-lea, cu incursiuni şi în istoria familiei domnitoare din Rusia ţaristă.
_______________________
1FIGLIT, VII(1881). nr. 12, [7] 19 mart.. p. 2.
BISMARCK CA SOCIALIST (p. 546)
 
Eminescu traduce din editorialul Fürst Bismarck als Socialist, publicat în ,,Allgemeine Zeitung” în 13/25 aprilie; 18811, numai 
începutul. Se opreşte la această parte întrucât aici se fac aprecieri asupra opiniilor cancelarului german cu privire la progresul 
societăţii omeneşti.
_________________
1AAZ, (1881), nr. 115, [13] 25 apr., p. l.
 
[„TRĂIM ÎNTR-O ŢARĂ CIUDATĂ...”] (p. 554)
 
Cuvântarea lui D. Brătianu este comentată de „Figaro”, cum arată şi Eminescu în 9/21 mai 18811. Poetul reţine numai reflecţiile 
ziarului francez cu privire la nivelul dezbaterilor din Parlamentul român.
_________________
1FIG, XXVII (l88l), nr. 141, [9] 21 mai, p. 1.
 
SITUAŢIA ÎN RUSIA [„GUVERNUL RUSESC...”] (p. 562)
 
Evenimentele din Rusia sunt prezentate de ziarul ,,Kolnische-Zeitung” într-o corespondenţă,  Russland. Petersburg, 10 luni, 
publicată în 30 mai/ 11 iunie 188l1. Eminescu parafrazează textul din ziarul german.
_________________
1KZEIT, (1881), nr. 160, [30 mai] 11 iun., p. 2.
 
[„ «L'EUROPE DIPLOMATIQUE» PRIMEŞTE...”] (p. 571)
 
Corespondenţa din Petersburg, Lettre de Russie. Saint-Petersbourg, 14/26 Juin 1881, se publică în ,,L'Europe diplomatique” în 
21 iunie/3 iulie 188l1. Eminescu omite începutul şi sfârşitul.
__________________
1EDIPL, VI (1881), nr. 27, [21 iun.] 3 iul, p. 3.
 
[„DEMAGOGII SUNT ACEIAŞI...”] (p. 574)
316
 
Eminescu prezintă opiniile presei franceze cu privire la manifestaţiile prilejuite de festivităţile din 14 iulie pe baza a două, 
editoriale, unul din „Figaro”, Memoire d'aujourd'hui, publicat în 3/15 iulie 18811 şi altul din ,,La République française”, Paris, 
11 Juillet, apărut în 30 iunie/12 iulie 18812. Poetul integrează în parafrazarea sa şi fragmente, în traducere, din textele franceze 
(,,fêtes nationales comme un des plus puissantes moyens d'education publique”).
___________________
1FIG, XXVII (1881), nr. 196, [3] 15 iul,, p. 1.
2REFR, XI (1881), nr. 3514, [30 iun.] 12 iul., p. 1.
 
[„ZILELE DIN URMĂ SE COMENTASE...”] (p. 576)
 
Întâmplările relatate de Eminescu sunt comentate de ziarul ,,Egyetértés” în două corespondenţe, Bukarest, Jul. 17 şi Bukarest, 
Julius 29, din 8/20 iulie şi 20 iulie/l august 18811. Ziarul maghiar ia atitudine, într-un articol, Budapest, Julius 282, împotriva 
poziţiei adoptată de „Timpul” în chestiunea dunăreană. Unele articole la care se referă ziarul aparţin poetului.
____________________
1 EGY, XV(1881), nr. 198, [8] 20 iul. p, 1; [20 iul.] l aug., p. l.
2 Idem, nr, 207, [17] 29 iul., p. l.
[„D. MINISTRU PREZIDENT...”] (p. 576)
 
Cuvântarea lui Kálmán Tisza se publică în ,,Pester Lloyd” în 6/12 iulie 18811 ;i este comentată în editorialul din acelaşi număr.
_________________
1PEL, XXVIII (1881), nr. 196, [6] 12 iul., p. 12.
 
[,,ÎN «PESTHER LLOYD» GĂSIM...”] (p. 592)
 
Entrefiletul [,,Zur Donanfrage...”], reprodus de Eminescu, se publică  în ,,Pester Lloyd” în 18/30 august l8811.
__________________
1 PEL, XXVIII (l88l), nr. 238, [18] 30 aug., p. 2.
 
[„ZIARUL «UNGARISCHE POST» ADUCE AMĂNUNTE...”] (p. 592)
 
Informaţiile privind conflictu1 de graniţă sunt extrase de Eminescu dintr-o corespondenţă din ,, Ungarische Post”, Klausenburg, 
29. August, reprodusă în ,, Pester Lloyd” în 18/30 august 18811.
___________________
1 PEL, XXVIII (1881), nr. 238, [18] 30 aug., p.3
 
[,,«CORESPONDENŢA POLITICĂ» DIN VIENA...”] (p. 593)
 
Eminescu trimite 1a ziarul vienez însă reproduce integral o corespondenţă, Wien, 30. August, publicată în ,,Pester Lloyd” în 
l9/31 august l88l1.
___________________
1PEL, XXVIII (1881), nr. 239, [19] 31 aug., p, 2.
 
[,,MAI ZILELE TRECUTE ERA VORBA...”] (p. 595)
 
Eminescu revine asupra informaţiilor din ,,Corespondenţa politică”, cu care se ocupă în articolul din 23 august 188l (p. 307—
308). Aprecierile la adresa României sunt cuprinse în editorialul  Budapest, 3. September, publicat în ,,Pester Lloyd” în 22 
august/3 septembrie 18811.
____________________
1PEL, XXVIII (1882), nr. 243, [22 aug] 3 sept., p. 2.
 
[„PRIN MARTIE...”] (p. 598)
 
Editorialul Paris. Dimanche, 27 Mars. [,,Le parlement roumain...”], comentat de Eminescu în articolul [,,Ziarele franceze...”], 
din 25 martie 1881 (p. 108—110), se publică în ,,Journal des débats” în 16/28 martie l88l1. Poetul reia textul integrat în articolul 
din 25 martie 1881, însă operează cîteva omisiuni.
_____________________
1JDEB, (1881), [16] 28 mart., p. 1.
 
[„«LE RENSEIGNEMENT PARISIEN» SCRIE...”] (p. 610)
 
Aprecierile ziarului francez în chestiunea dunăreană sunt cuprinse în editorialul  Paris, 5 octobre. La question du Danube, 
317
publicat în 14/26 octombrie 18811. Eminescu omite, cum precizează, citatul făcut de ziarul francez din ,,Românul”, oficiosul 
guvernului liberal.
______________________
1REPAR, I (1881), nr. 151, [ 14] 26 oct., p. 1.
 
[„DEŞI ÎN CESTIUNEA DUNĂRII...”] (p. 613)
 
Chestiunea dunăreană este comentată de ziarul ,,Renseignement parisien” în editorialul Paris, 3 novembre 1881. La sentinelle 
du Danube, publicat în 26 octombrie/6—7 noiembrie 18811. Eminescu omite două citate din ,,Românul”, comentate favorabil 
de ziarul francez. Poetul presupunea că acesta stătea în relaţii cu guvernul român.
_______________________
lREPAR, I (1881), nr. 160, [26 oct.] 6-7 nov., p. 1.
[„«JOURNAL DES DÉBATS» SCRIE...”] (p. 616)
 
Ziarul francez  consacră chestiunii dunărene editorialul  Paris, Lundi 14 novembre [,,Les declarations faites par M. de 
Kallay...”], publicat în 3/15 noiembrie 188l1. Eminescu reproduce editorialul integral. „Journal des débats” remarcă, pe bună 
dreptate, preocuparea Imperiului austro-ungar de-a ţine în izolare micile state vecine de politica europeană.
_________________
1JDEB, (1881), [3] 15 nov., p. 1.
 
[„«LE RENSEIGNEMENT PARISIEN»...''] (p. 617)
 
Eminescu extrage fragmentul pe care îl comentează din articolul La Roumanie et l'Autriche, publicat în ziarul francez în 5/ 17 
noiembrie 188l 1. ,,Le Renseignement parisien” îşi schimbă titlul în ,,L'Echo de France” în 6/18 noiembrie 18812.
__________________
1REPAR, I (1881), nr. 170, [5] 17 nov., p. 1.
2ECFR, I (1881), nr. 171, [6] 18 nov., p. 1.
 
[„«L'ECHO DE FRANCE» URMEAZĂ...”] (p. 619)
 
Ziarul francez face în articolul La Roumanie et le Danube, publicat în 11/23 noiembrie 18811, o sinteză a informaţiilor din 
,,Messager de Vienne”, ,,La France”2 şi alte publicaţii privind chestiunea dunăreană. Eminescu omite, cum precizează , (,,După 
ce foaia franceză... urmează”) citatele din ,,Românul” şi din ,,Timpul”. Ziarul francez face o caracterizare a articolului lui 
Eminescu  [,,Îmblă vorba.. .” ], publicat în „Timpul” în 4 noiembrie 1881 (p. 392, 394) şi reproduce două fragmente în 
traducere franceză. ,,D'autre part « Timpul » — scrie ,,L'Echo de France” — organe de l'opposition conservatrice s'ecrire 
ironiquement:
On trouve des hommes à l'esprit délié qui sauront trouver un moyen d'appliquer la formule du comte Andrássy sur 
l'identite des intérêts de la Roumanie et de l'autriche-Hongrie?.
Quelle belle ère de prospérité pour la Roumanie. Nos ports seraient régis par des capitaines impériaux-royaux et leur 
autorité des phanariotes”. Am reprodus rândurile de mai sus ca o ilustrare a ecoului stârnit de articolele lui Eminescu şi în presa 
străină din afara hotarelor ţării.
__________________
1 ECFR, I(1881), nr. 175, [11] 23 nov., p. 1.
2 LFRA, (1881), [10] 22 nov., p. 2-3 (La question du Danube).
 
[„DE CÂTE ORI POZIŢIA...”] (p. 613)
 
Eminescu are în vedere editorialul  Berlin, 8. November. Der Reichskanzeler, publicat în ziarul ,,Post” în 28 octombrie/ 9 
noiembrie 18811, pe care îi traduce, cum vom arăta mai departe.
Merită să reţină atenţia interpretarea ce-o dă informaţiilor din ziarul german.
___________________
1POST, XVI (1881), nr. 308, [28 oct.] 9 nov., p. 1.
 
[„ARTICOLUL DIN «POST»...”] (p. 615)
 
Comentariile  ziarului  ,,Post”  privind  retragerea  lui  Bismarck  sunt  cuprinse  în  editorialul  Berlin,  8.  November.  Der 
Reichskanzeler, menţionat mai sus. Eminescu îl traduce integral.
Comentariile ziarului berlinez prezintă interes îndeosebi pentru cunoaşterea opiniei publice germane faţă de politica lui 
Bismarck.
[,,«LE NORD» SCRIE...”] (p. 622—623)
318
 
Colecţia ziarului ,,Le Nord” pentru iulie-decembrie 1881, păstrată în fondurile de la Versailles ale Bibliotecii Naţionale a 
Franţei, recuperată din redacţia unui ziar, se prezintă cu numeroase decupări de texte pentru reproduceri sau altă destinaţie. 
Pentru acest motiv articolul de faţă nu a putut fi identificat.
 
[„«LE NORD» ZICE CĂ...”] (p. 625)
 
Eminescu reproduce integral o secţiune din editorialul  Bruxelles, 10 decembre 1881 [,,Bien qu'aucune modification...”], 
publicat în ziarul din Bruxelles în 29 noiembrie/11 decembrie 18811.
„Le Nord” prezintă şi ziarele româneşti,  [,,Les journaux roumains...”] şi în numărul din 21 noiembrie/3 decembrie 
1881, se ocupă de articolul lui Eminescu [,,Cestiunea Dunării...”] din 6 noiembrie 1881. (p. 395-396) şi arată că în chestiunea 
dunăreană guvernul liberal avea două morale: una în politica internă şi alta în cea esternă2.
___________________
1 LNO, XXVII (1881), nr. 345. [29 nov.] 11 dec., p. 1,
2 Idem, nr. 337, [21 nov.] 3 dec., p. 1.
 
[„CONTELE HOYOS SOSIND LA VIENA...”] (p. 628)
 
Eminescu reproduce articolul Wien, 23 December din ,,Fremden-Blatt”1 care face referire şi la editorialul Paris, 20 
Decembre [,,Il ne parait pas que la declaration”...], publicat în „Journal des débats” în 9/21 decembrie 18812. 
,,Fremden-Blatt” rezumă opiniile ziarului francez.
_________________
1 FREM, XXXV (1881); nr. 354, [12] 24 dec., p. 1.
2 JDEB, (1881), [9] 21 dec., p. 1.
 
VICTOR HUGO (p. 642)
 
Festivităţile consacrate sărbătoririi lui V. Hugo sunt prezentate de ,,Journal des débats” într-un articol, La fete de Victor Hugo, 
publicat în 16/28 februarie 18811. Informaţiile din „Timpul” sunt însă extrase dintr-o sursă neidentificată.
_________________
1 JDEB, (1881), [16] 28 febr., p. 2.
 
SUFRAJUL UNIVERSAL (p. 642)
 
Editorialul lui E. Zola, Le suffrage universel, din care reproduce ,,Timpul”, se publică în „Figaro” în 27 iulie/8 august 1881l. 
Zola nu este un scriitor preţuit de Eminescu şi paternitatea traducerii nu poate fi demonstrată cu certitudine. Poetul preia însă şi 
texte ale altor scriitori, faţă de care avea rezerve, dacă acestea îi serveau în demonstrarea tezelor sale.
__________________
1 FIG, XXVII (1881), nr. 220, [27 iul.] 8 aug., p. 1.
 
[„PRINTR-O INDISCREŢIUNE...”] (p. 642)
 
Documentele prezentate de Eminescu se publică în ,,Egyetértés” sub formă de corespondenţe,  Budapest, Szeptember 20  şi 
Wien, 13. September, în 9/21 septembrie 18811. Sunt reproduse integral.
___________________
1 EGY, XV (1881), nr. 260, [9] 21 sept.. p. 1.
CADRUL ISTORIC AL PUBLICISTICII
LUI M. EMINESCU *
CRONOLOGIE
 
1821
319
 
Revoluţia de emancipare naţională şi socială condusă de T. Vladimirescu.
18—19/30--31 ianuarie Conform unui plan stabilit între Comitetul de oblăduire, instituit la Bucureşti la moartea domnitorului 
Alexandru Suţu şi Tudor Vladimirescu, acesta pleacă în Oltenia, unde
 
* BIBLIOGRAFIE
 
*** 1848 la români. O istorie în date şi mărturii. Ediţie Cornelia Bodea, vol. I—II, Bucureşti, Editura Ştiinţifică şi 
Enciclopedică, 1982.
*** Românii la 1859. Unirea principatelor române în conştiinţa europeană. Documente externe, vol. I—II, Bucureşti, 
Editura Ştiinţifică şi Enciclopedică, 1984.
***  Independenţa României. Documente, vol. I—IV, Bucureşti, Editura Academiei Republicii Socialiste România, 
1977.
***  1918 la români. Desăvârşirea unităţii naţional-statale a poporului român. Documente externe, vol.  I—II, 
Bucureşti, Editura Ştiinţifică şi Enciclopedică, 1983.
*** Istoria României în date, Bucureşti, Editura Enciclopedică Română, 1971.
*** Istoria lumii în date, Bucureşti, Editura Enciclopedică Română, 1972.
*** Istoria României, vol. III, Bucureşti, Editura Academiei Republicii Socialiste România, 1964.
*** Independenţa României, Bucureşti, Editura Academiei Republicii Socialiste România, 1977.
*** Istoria Parlamentului şi a vieţii parlamentare din România până la 1918, Bucureşti, Editura Academiei Republicii 
Socialiste România, 1983.
*** Unirea Principatelor şi Puterile europene, Bucureşti, Editura Academiei Republicii Socialiste România, 1984. M. 
Muşat şi I. Ardeleanu, De la statul geto-dac la statul român unitar, Bucureşti, Editura Ştiinţifică şi Enciclopedică, 1983.
Nicolae Corivan, Relaţiile diplomatice ale României de la 1859 la 1877, Bucureşti, Editura Ştiinţifică şi Enciclopedică, 
1984.
Beatrice Marinescu, Romanian -british political relations. 1848—1877, col. Bibliotheca historica Romaniae, Studies, 
66, Bucureşti, Editura Academiei Republicii Socialiste România, 1983.
Şerban Rădulescu-Zoner,  Dunărea, Marea Neagră şi Puterile Centrale, 1878—1898, Cluj-Napoca, Editura Dacia, 
1982.
Gh. Platon şi V. Cristian, Istoria modernă a României, Compendiu pentru uzul studenţilor, Iaşi, Universitatea Al. I. 
Cuza, Facultatea de Istorie şi Filozofie, 1980.
C. C. Giurescu, Istoria Bucureştilor, Bucureşti, Editura Sport-Turism, 1979.
A. Stan,  Grupări şi  curente politice în România între Unire şi  Independenţă, Bucureşti,  Editura Ştiinţifică  şi 
Enciclopedică, 1979.
Dan Berindei, Epoca Unirii, Bucureşti, Editura Academiei Republicii Socialiste România, 1979.
Gh. Cristea,  Contribuţii la istoria problemei agrare în România. Învoielile agricole (1866—1882). Legislaţie şi 
aplicare. Bucureşti, Editura Academiei Republicii Socialiste România, 1977.
Paraschiva  Câncea,  Viaţa politică din România în primul deceniu al independenţei de stat, Bucureşti,  Editura 
Ştiinţifică, 1974.
Constantin Vlăduţ, Ion Câmpineanu, Bucureşti, Editura Ştiinţifică, 1973.
A. Oţetea, Tudor Vladimirescu şi revoluţia de la 1821, Bucureşti, Editura Ştiinţifică, 1971.
C. C. Giurescu şi Dinu Giurescu,  Istoria românilor din cele mai vechi timpuri şi până astăzi, Bucureşti, Editura 
Albatros, 1971.
C. Căzănişteanu, Dan Berindei, M. Florescu şi V. Niculae, Revoluţia română de la 1848, Bucureşti, Editura Politică, 
1969. Nicolae Ceachir, România în sud-estul Europei (1848—1886), Bucureşti, Editura Politică, 1968. Traian P. Lungu, Viaţa 
politică în România la sfârşitul secolului al XIX-lea. (1888—1899), Bucureşti, Editura Ştiinţifică, 1967.
C. Gane, P. P. Carp şi locul său în istoria politică a ţării, Bucureşti, Editura Ziarului Universul, 1936.
C. Bacalbaşa, Bucureştii de altădată, vol. I—IV, Bucureşti, Editura Ziarului Universul, 1927—1932.
T. Maiorescu, Istoria contemporană a României 1866—1900, Bucureşti, Editura Socec, 1925.
E. Lovinescu, Istoria civilizaţiei române moderne, Bucureşti, Editura Ancora, 1925.
C. I. Băicoianu, Dunărea. Privire istorică, economică şi politică, Bucureşti, Tipografia ,,Eminescu”, 1915.
Ioan C. Filitti, Domniile române sub Regulamentul Organic, 1834—1848, Bucureşti, Librăriile Socec & Comp. şi C. 
Sfetea, 1915.
va declanşa revoluţia de emancipare naţională de sub dominaţia otomană Revoluţia izbucneşte în condiţiile intensificării 
mişcări de eliberare naţională a popoarelor din Peninsula Balcanică supuse Porţii şi adâncirii antagonismului dintre Imperiul 
ţarist şi Imperiul otoman.
 
23 ianuarie/3 februario Proclamaţia de la Tismana-Padeş. Tudor Vladimirescu lansează un apel către populaţie în vederea 
unei cât mai largi participări la revoluţie. Proclamaţia, accentuând latura socială a revoluţiei, dar în fapt referindu-se critic mai 
ales la regimul politic şi la boierii care nu vor adera la mişcare, are un larg ecou în rândul ţăranilor care participă la revoluţie, 
considerând-o drept o mişcare general antifeudală. Perspectiva unui război ţărănesc va duce la încordarea raporturilor dintre 
Tudor şi boierii, afiliaţi ori nu Eteriei, dispuşi să sprijine numai o mişcare de eliberare naţională.
 
21 martie/2 aprilie Tudor, în fruntea forţelor revoluţionare, intră în Bucureşti; evenimentul fusese precedat în cursul lunii de o 
succesiune de proclamaţii în numele Adunării norodului (armata revoluţionară), singura în măsură să confirme pe noii 
mandatari ai puterii executive. Primit de boieri cu ostilitate ca instigator al ţăranilor împotriva regimului feudal, Tudor constrâns 
320
de dezavuarea mişcării de către ţarul Rusiei şi de împăratul Austriei precum şi de pericolul unei invazii otomane, consimte, în 
vederea unei concilieri, să cheme pe răsculaţi ,,la ordine”, la respectarea ,,rânduielilor” ţării. În numele Obşteştii Adunări T. 
Vladimirescu întreţine o intensă corespondenţă diplomatică: memorii către împăraţii Rusiei şi Austriei, menite să justifice şi să 
legitimeze revoluţia, petiţii către Poartă şi paşalele de la Dunăre cerând restabilirea vechilor raporturi de suzeranitate stipulate în 
capitulaţii în virtutea cărora principatele beneficiau de dreptul de-a-şi alege domni pământeni şi de un grad mai mare de 
autonomie.
 
8/20 aprilie Are loc întâlnirea dintre Tudor Vladimirescu şi Alexandru Ipsilanti, conducătorul Eteriei, organizaţie secretă 
greacă al cărei program prevedea declanşarea unei insurecţii generale antiotomane în Balcani susţinută îndeaproape de armata 
ţaristă. Deşi mişcarea eteristă fusese la rândul ei dezavuată de ţar, Al. Ipsilanti spera încă în realizarea planului iniţial. Se 
stabileşte doar un acord parţial asupra desfăşurării acţiunilor militare şi asupra ţelurilor urmărite.
 
1/13 mai Trupele otomane pătrund în ţările române pentru a reprima revoluţia. Acţiunile lor militare sunt însoţite de represalii 
asupra populaţiei civile.
 
27 mai/8 iunie în urma sentinţei unui tribunal militar instituit de Ipsilanti, Tudor Vladimirescu este executat la Târgovişte, 
acuzat pe nedrept de trădarea cauzei antiotomane; trupele de panduri se împrăştie, o parte din ele rezistând totuşi în continuare 
turcilor până la 17/29 iulie, când sunt definitiv învinse la Slobozia; trupele eteriste fuseseră zdrobite la Drăgăşani în 7/19 iunie.
 
1822
 
2 martie Nota Imperiului ţarist, Austriei şi Angliei către Poartă prin care se reclamă evacuarea principatelor şi instaurarea unei 
administraţii civile.
 
17 aprilie La Constantinopol, convocaţi de Poartă, delegaţii marii boierimi din principate revendică restabilirea pe tron a 
Domnilor pământeni, excluderea grecilor din funcţiile civile şi eclesiastice, rezervarea funcţiilor publice exclusiv pentru români, 
restabilirea şi sporirea vechilor privilegii ale boierimii dar şi introducerea unor reforme de inspiraţie burgheză.
 
l/13 iulie Ca urmare a revoluţiei lui Tudor şi a cererilor marii boierimi sunt restabilite domniile pământene, prin Ioniţă Sandu 
Sturdza în Moldova şi Grigore Dimitrie Ghica în Ţara Românească.
 
septembrie Se redactează în Moldova  Cererile cele mai însemnătoare ce se fac din partea obştei Moldovei,  proiect de 
constituţie parţial liberală, expresie a revendicărilor boierimii mijlocii, adoptat de Domnitor şi înaintat Porţii, ceea ce atrage 
reacţia puternică a boierimii mari; un contraproiect de constituţie preconiza o republică aristocratică şi îi califica pe petiţionari 
drept cărvunari şi ciocoi (în sensul de oameni cu stare materială recent constituită). Imperiul ţarist, sprijinitor al marii boierimi, 
dezaprobă  vehement  orice  schimbare  în  vechile  rânduieli  ale  ţării,  iar  Imperiul  otoman,  care  avea  să  sprijine  parţial 
revendicările boierimii mijlocii şi mici, respinge proiectul, ceea ce îl determină pe Ioniţă Sandu Sturdza să amâne aplicarea lui. 
Această ,,constituţie” SE înscrie în seria numeroaselor proiecte similare prezentate îndeosebi Porţii, Imperiului ţarist dar şi altor 
puteri europene (209
proiecte de reformă între 1769 şi 1830, multe vizând întărirea autonomiei sau chiar obţinerea independenţei).
 
1823
 
februarie Mihai  Sturdza,  în  numele  marii  boierimi  moldovene  emigrate  în  urma  evenimentelor  din  1821,  adresează 
reprezentantului diplomatic al Curţii imperiale ruse la Iaşi o serie de memorii prin care blama mişcarea cărvunarilor sprijinită de 
Domnitor, în numele principiilor conservatoare (termen folosit şi definit acum pentru întâia oară), derogând prin aceasta de la 
principiul de interes naţional al neintervenţiei puterilor străine în politica internă.
 
1826
 
25 septembrie/7 octombrie Se încheie Convenţia ruso-turcă de la Akkerman, care stipulează, în ceea ce priveşte principatele, 
alegerea de către Divanuri pe o durată de 7 ani a Domnitorilor care să aibă asentimentul puterilor semnatare, anularea pe timp 
de 2 ani a tributului către Poartă şi libertatea comerţului sub rezerva asigurării cu grâne a Imperiului otoman; Divanurile erau 
chemate să elaboreze măsuri de ameliorare a administraţiei; se permite întoarcerea în ţară şi repunerea în drepturi a boierilor 
refugiaţi în urma revoluţiei din 1821. Prevederile asupra reorganizării interne vor fi zădărnicite de izbucnirea războiului ruso-
turc din 1828-1829.
 
1827
 
Se fondează la Goleşti, din iniţiativa lui Dinicu Golescu, Ion Heliade-Rădulescu şi Stanciu Căpăţâneanu, Societatea 
literară, cu un vast program de promovare a culturii naţionale şi având în vedere şi o serie de reforme politice de esenţă 
liberală.
 
1828
 
321
Apare la Sibiu Gramatica românească a lui Heliade-Rădulescu, prin care autorul promova înlocuirea alfabetului chirilic 
prin cel latin şi acceptarea neologismului romanic ca mijloc de îmbogăţire şi modernizare a lexicului.
 
25 aprilie/7 mai În urma declanşării războiului ruso-turc, trupele Rusiei ţariste trec Prutul. După îndepărtarea Domnilor 
pământeni se va instaura în principate până în aprilie 1834 o administraţie militară rusă condusă succesiv de contele Pahlen, 
generalul Jeltuhin şi generalul Kiselev.
 
1829
 
Printre primele periodice româneşti apărute în principate, ,,Curierul Românesc” (Bucureşti 1829—1848) cu suplimentul 
literar ,,Curierul de ambe sexe” (1837—1847), editate de I. Heliade-Rădulescu şi „Albina Românească” (Iaşi 1829—1850, 
1858) cu suplimentul literar ,,Alăuta românească” (1837—1838), editate de Gh. Asachi, vor contribui alături de alte publicaţii 
la precizarea poziţiei ideologice a burgheziei în ascensiune.
 
2/14 septembrie Pacea ruso-turcă de la Adrianopol marchează accentuarea protectoratului Rusiei ţariste în principate. Se 
reconfirmă autonomia administrativă a acestora cu limitarea drepturilor de intervenţie a Turciei şi se stipulează numirea pe viaţă 
a Domnitorilor, desfiinţarea monopolului otoman asupra principalelor produse ale ţărilor române, libertatea comerţului, dreptul 
de liberă navigaţie pe Dunăre şi Marea Neagră a vaselor româneşti, fixarea graniţei pe talvegul Dunării şi pe braţul Sf. 
Gheorghe; Imperiul ţarist anexează Delta Dunării, iar Poarta restituie Ţării Româneşti raialele Brăila, Giurgiu şi Turnu şi 
Moldovei lacul Brateş; se hotărăşte elaborarea Regulamentelor organice. Ocupaţia rusă este menţinută până la plătirea de către 
Poartă a despăgubirilor de război. Una dintre principalele consecinţe ale Tratatului este intrarea principatelor în sfera relaţiilor 
economice capitaliste.
1830
 
30  martie Se încheie la Bucureşti lucrările de elaborare a  Regulamentelor organice, alcătuite,  conform instrucţiunilor 
amănunţite primite de la Petersburg, de către un Comitet de reformă compus din două secţiuni, munteană şi moldoveană, sub 
preşedinţia consulului general rus. Regulamentele revizuite şi aprobate de puterea protectoare prevedeau: separarea puterilor; — 
puterea executivă era reprezentată de către Domnitor — ales pe viaţă din rândul boierimii mari, de către Adunarea Generală 
Extraordinară—, secondat de Sfatul Administrativ Extraordinar, format din 6 miniştri numiţi; puterea legislativă aparţinea atât 
Domnitorului, care avea iniţiativa legilor, cât şi Adunării Civice (Obişnuita Obştească Adunare), alcătuită din 42 de deputaţi în 
Ţara Românească şi 35 în Moldova, sub preşedinţia de drept a mitropoliţilor; articolele 52 şi 54, afectând grav autonomia 
principatelor stipulau: ,,Orice act sau hotărâre a Obişnuitei Obşteşti Adunări şi a Domnului care vor fi împotriva privilegiurilor 
Prinţipatului şi a tractaturilor sau hatişerifurilor întărite pentru folosul acestui Prinţipat, precum şi împotriva drepturilor Curţii 
suzerane şi a Curţii protectoare trebuie să se socotească desputernicite şi neţinute în seamă”. „Obişnuita Obştească Adunare are 
căderea să arate prin anaforale năpăstuirile şi plângerile ţării; şi încă de va fi trebuinţă să le facă cunoscut la amândouă Curţile 
însemnând mijloacele ce va chibzui mai bine pentru a lor îndreptare”; se dispunea separarea justiţiei de administraţie, 
organizarea instanţelor judecătoreşti şi autoritatea lucrului judecat; definirea în linii mari a atribuţiilor organelor centrale, a 
căror competenţă e general teritorială, a instituţiilor de servicii publice specializate etc. În aprilie se anexează la Regulamente 
legea privind organizarea armatei naţionale. Se mai dispunea abolirea monopolului breslelor şi preconizarea unor măsuri de 
protecţie şi încurajare în vederea dezvoltării industriei; dezvoltarea comerţului şi prin desfiinţarea vămilor interne; crearea unei 
bănci naţionale; adoptarea principiului modern al bugetului statului bazat pe fixarea cheltuielilor publice în funcţie de veniturile 
fiscului, pe aprobarea lui de către Adunarea Obştească şi pe controlul veniturilor şi cheltuielilor de către un organ special; 
introducerea capitaţiei (impozit pe cap de familie) şi abolirea diferitelor categorii de privilegiaţi fiscali exceptând boierimea şi 
clerul; fixarea suprafeţei de pământ (arătură şi islaz) pentru ţăranii clăcaşi, în funcţie de numărul maximal de vite ai fiecărei 
familii. Prin stipularea dreptului absolut al marilor  proprietari asupra unei  treimi din pământ, ţăranii încetează să  mai 
beneficieze de diversele drepturi de folosinţă urmând a deveni simpli chiriaşi, proprietari exclusiv asupra forţei lor de muncă. Se 
impun clăcaşilor, în afara dijmei, 12 zile de clacă pe rezerva proprietarului măsurate nu calendaristic, ci după norma de muncă 
fixată de Regulament şi care nu se putea îndeplini decât în 2—3 zile. Proprietatea absolută, desfiinţarea drepturilor de folosinţă 
şi tocmelile libere pentru prisoase (islaz pentru plusul de vite şi plus de arătură pe bază de învoială nelegiferată) consacră 
procesul de transformare a domeniului feudal în proprietate de tip burghez şi implicit apariţia unei relaţii de producţie incipient 
capitaliste. Regulamentele dând celor două principate o organizare aproape identică, şi reprezentând interesele de clasă ale marii 
boierimi şi totodată interesele politicii puterii protectoare, vor fi promulgate în Ţara Românească la 1/13 iulie 1831 şi în 
Moldova la 1/13 ianuarie 1832, şi vor rămâne în vigoare, exceptând durata revoluţiei de la 1848, până în 1858.
 
1831
 
29 noiembrie Are loc prima şedinţă a Adunării Obşteşti a Ţării Româneşti; în Moldova, prima şedinţă a Adunării Obşteşti are 
loc un an mai târziu, la 27 noiembrie.
 
1834
 
17/29  ianuarie Se semnează  la  Petersburg convenţia  ruso-turcă  prin care  Imperiul Otoman  recunoaşte Regulamentele 
Organice, care suferiseră, în cursul discuţiilor de confirmare, modificări importante eludând drepturile puterii suzerane prin 
transferarea lor indirectă puterii protectoare constant preocupată de-a aservi complet principatele. Reducerea rolului miliţiilor 
numai la asigurarea ordinii interne, sustragerea sudiţilor (locuitori ai principatelor aflaţi sub protecţia unor puteri străine) 
322
judecăţii tribunalelor ţării, dar mai ales articolul adiţional: „în viitorime orice modificaţii ar voi să facă mai în urmă Domnul la 
Regulamentul organic nu se vor putea înfiinţa şi a se pune în lucrare decât după o înadins dezlegare a Înaltei Porţi şi cu primirea 
Curţii Rosii” sunt măsurile care ilustrează politica reală a Imperiului ţarist în ţările române. ,,În mod excepţional” primii 
domnitori ai principatelor sunt numiţi de semnatarii convenţiei.
22 martie/3 aprilie Sunt numiţi ,,pe viaţă” de către Poartă, la propunerea Rusiei ţariste, domnitorii Al. D. Ghica (1834—1842) 
în Ţara Românească şi Mihail Sturza (1834—1849) în Moldova. Perioada domniilor regulamentare incluzând şi domnia 
alesului Gh. Bibescu (1842—1848) în Ţara Românească va fi caracterizată prin amestecul brutal şi permanent al puterii 
protectoare în viaţa politică şi economico-administrativă a principatelor. Independent de gradul de obedienţă al domnitorilor, 
puterea protectoare va întreţine şi va agrava dificila acomodare cu regimul constituţional atât a puterii executive cât şi a celei 
legislative, ceea ce va paraliza în mare măsură activitatea organelor centrale în vederea dezvoltării economice a principatelor şi 
modernizării lor. Implicit se va contura şi va lua proporţii opoziţia mai mult sau mai puţin precaută a domnitorilor şi a marii 
boierimi implicată în activitatea politico-legislativă la adresa protectoratului abuziv. Ea se va manifesta şi în rândul boierimii 
mici şi mijlocii şi al intelectualităţii în contextul revendicărilor burghezo-democratice ale acestora.
 
1838
 
noiembrie Partida naţională din Adunarea Obştească a Ţării Româneşti, condusă de I. Câmpineanu, care opusese o înverşunată 
rezistenţă la votarea articolului adiţional din Regulamentul Organic se întruneşte în vederea redactării manifestului program 
Declaraţia de principii a partidei naţionale sau Act de unire şi independenţă; se consideră ilegale numirea ca domnitor a lui Al. 
Ghica şi Regulamentul organic şi se cere adoptarea unei noi constituţii şi unirea principatelor sub o domnie ereditară, vizându-
se deopotrivă independenţa. Ion Câmpineanu, animator al  Societăţii filarmonice al cărei scop, nemărturisit, era de-a milita 
pentru revendicări şi reforme burghezo-liberale, va redacta şi un proiect de constituţie prevăzând între altele emanciparea 
clăcaşilor fără împroprietărire şi vot universal. Memoriile menite a aduce la cunoştinţa cercurilor politice franceze, engleze şi 
otomane aceste deziderate vor urmări şi un eventual sprijin prin care I. Câmpineanu să devină domnitor.
 
1840
 
Apar la Iaşi, sub direcţia lui M. Kogălniceanu, ,,Dacia literară”, moment important în structurarea ideologiei paşoptiste, 
în promovarea culturii şi literaturii naţionale şi ,,Arhiva românească”, prima publicaţie consacrată studiilor şi documentelor 
istorice.
 
1842
 
În Dieta Transilvaniei se votează legea, nesancţionată, care prevedea introducerea progresivă, într-un interval de 10 ani, 
a limbii maghiare ca limbă oficială a Transilvaniei, măsură care atrage protestele românilor şi ale saşilor.
 
1844
 
9/21 ianuarie — 29 octombrie/10 noiembrie Apare la Iaşi hebdomadarul „Propăşirea” („Foaie Ştiinţifică şi Literară”), editat 
de M. Kogălniceanu, V. Alecsandri, Ion Ghica şi P. Balş, în care publică N. Bălcescu Puterea armată şi arta militară de la 
fondarea principatului Ţării Româneşti şi până acum.
 
1845
 
Apare la Bucureşti, până în 1851, „Magazin istoric pentru Dacia” sub direcţia lui Aug. T. Laurian şi N. Bălcescu.
 
1846
 
1846—1847 Se încheie o convenţie între Ţara Românească şi Moldova privitoare la desfiinţarea vămii dintre ele, care intră în 
vigoare la 1 ianuarie 1848.
1848
 
Se desfăşoară revoluţia română parte integrantă a marelui seism politic care a zguduit continentul de la Paris la Iaşi şi 
Bucureşti (,,primăvara popoarelor”).
 
februarie—martie La Paris în cadrul mai multor şedinţe comune revoluţionari munteni şi moldoveni între care N. Bălcescu, 
A. Golescu-Negru, I. Alecsandri şi V. Mălinescu vor stabili un program comun de luptă, în esenţă burghezo-democratic, şi 
desfăşurarea simultană a revoluţiei în ambele principate. Aceste deziderate nu se vor împlini, prin măsurile autorităţilor, 
revoluţionarii moldoveni nereuşind să ajungă în timp util la Iaşi. Revoluţionarii munteni vor acţiona şi în vederea stabilirii unor 
posibilităţi de colaborare cu mişcarea revoluţionară din Transilvania.
 
27 martie/8 aprilie —29 martie/10 aprilie Începe revoluţia română. După difuzarea de către revoluţionari a unui manifest-
323
apel are loc la Iaşi, cu asentimentul domnitorului M. Sturdza, o adunare populară care hotărăşte redactarea de către un comitet 
din sânul adunării a unei petiţii urmând a fi înaintată Domnitorului. Petiţia proclamaţiune. a boierilor şi notabililor moldoveni, 
redactată de V. Alecsandri, deşi moderat liberală, va fi numai parţial acceptată de Domnitor care, în seara zilei de 28 martie/10 
aprilie, va reprima armat revolta. Unii conducători ai revoluţiei vor fi arestaţi şi exilaţi: M. C. Epureanu, Al. I. Cuza etc., alţii se 
vor expatria. Activitatea revoluţionarilor moldoveni va continua şi în ţară şi în emigraţie mult radicalizată. Mişcări ţărăneşti ca 
ecou al revoluţiei vor frământa Moldova mult timp după înăbuşirea acesteia.
 
3/15—5/17 mai Precedată de o succesiune de proclamaţii şi de o adunare pregătitoare (Blaj, 18/30 aprilie) are loc Marea 
Adunare de la Blaj, pe Câmpia Libertăţii; 40 000 de participanţi adoptă cele 16 articole ale programului social şi politic al 
revoluţiei din Transilvania. Se protestează vehement împotriva art. 7 din proiectul de constituţie maghiară revoluţionară, care 
prevedea încorporarea Transilvaniei în Ungaria. Două delegaţii urmau să prezinte doleanţele românilor Curţii din Viena şi dietei 
principatului Transilvaniei. Alături de tribunii cauzei românilor din Transilvania Simion Bărnuţiu, Gh. Bariţiu, Al. Papiu-
Ilarian. T. Cipariu, I. Buteanu, Avram Iancu, Andrei Şaguna etc. participă la adunare revoluţionari munteni şi moldoveni. 
Concomitent cu Marea Adunare de la Blaj are loc prima adunare de la Lugoj (4/16 mai—5/17 mai) formulând revendicările 
naţionale ale românilor din vestul Transilvaniei, radicalizate ulterior (la congresul de la Timişoara, 13/25 iunie şi a doua 
adunare populară de la Lugoj, 15/27 iunie).
 
17/29 mai Ignorând voinţa populaţiei româneşti majoritare în Transilvania, dieta din Cluj votează încorporarea principatului 
Transilvaniei în Ungaria (vot sancţionat de împăratul Ferdinand I la 29 mai/10 iunie), ceea ce provoacă încordarea relaţiilor 
dintre revoluţionarii români şi cei maghiari.
 
9/21 iunie Adunarea de la Islaz. Ion Heliade-Rădulescu citeşte proclamaţia reprezentând proiectul unei constituţii liberale 
înaintate. Se formează un guvern provizoriu. Adunarea marchează începutul revoluţiei în Ţara Românească. Minuţios pregătită, 
începând încă din martie, de un comitet revoluţionar, ulterior lărgit prin revenirea revoluţionarilor munteni de la Paris, comitet 
care va adopta proclamaţia către popor şi va fixa programul şi măsurile organizatorice în vederea unei optime desfăşurări a 
acţiunii, revoluţia trebuia să izbucnească simultan (la 9/21 iunie) la Bucureşti, la Telega în judeţul Prahova, la Islaz în judeţul 
Romanaţi şi la Ocnele Mari în judeţul Vâlcea. Măsurile pentru preîntâmpinarea revoluţiei luate de autorităţi vor zădărnici 
perfecta simultaneitate a acţiunilor, ceea ce nu va afecta desfăşurarea cu succes a mişcării care se va bucura de adeziunea 
maselor populare şi a unei însemnate părţi a armatei.
 
11/23 iunie Se declanşează revoluţia la Bucureşti. Domnitorul Gheorghe Bibescu semnează constituţia revoluţionară şi 
recunoaşte guvernul provizoriu revoluţionar de la Bucureşti. Protestul la adresa noii constituţii şi a noului regim instituit la 
Bucureşti, urmat de retragerea din capitală a consulului ţarist, îl determină să abdice şi la rândul său să părăsească ţara (13/25 
iunie). Poarta, unde comitetul revoluţionar avea un abil ambasador în persoana lui I. Ghica, va adopta o atitudine de expectativă 
faţă de desfăşurarea evenimentelor din Ţara Românească.
 
14/26 iunie Un prim complot având în frunte pe mitropolitul Neofit, menit a restabili vechile rânduieli, eşuează. Se constituie 
guvernul provizoriu, din care fac parte: mitropolitul Neofit, I. Heliade-Rădulescu, Şt. Golescu, Chr. Tell, Gh. Magheru, Gh. 
Scurtu, I. Câmpineanu, C. V. Filipescu, Ion Voinescu II, Nicolae Bălcescu, A. G. Golescu-Negru, C. A. Rosetti şi I. C. Brătianu 
şi care
avea să conducă Ţara Românească timp de trei luni, dând curs celor mai urgente măsuri prevăzute în constituţia liberală Se iau 
măsuri în vederea reorganizării armatei permanente şi organizării gărzilor naţionale şi trupelor neregulate.
19 iunie/1 iulie Trupele ţariste concentrate încă din februarie pe malul stâng al Prutului pătrund în Moldova.
19/31 iulie Suleiman paşa cu o oaste de 20 000 de ostaşi trece Dunărea. Influenţat de deplina adeziune a maselor la schimbările 
survenite în viaţa politică a ţării, Suleiman paşa va angaja tratative cu noile autorităţi.
2/14—16/28 septembrie Are loc a treia adunare de la Blaj, impusă de situaţia creată românilor prin anularea de către Curtea 
din Viena a tuturor cuceririlor revoluţiei maghiare. În efortul de-a se reorganiza militar spre a rezista Habsburgilor, guvernul şi 
Camera revoluţionară maghiară continuă a nesocoti, a sfida chiar, drepturile naţionale şi sociale ale altor naţionalităţi. Românii 
îşi reafirmă doleanţele naţionale şi sociale. Adunarea recunoaşte ca suzerană în principatul Transilvaniei numai Curtea din 
Viena (care va dovedi de altfel cu ocazia ocupării Transilvaniei de către armatele imperiale, în noiembrie, că nu e dispusă să 
ţină seama de revendicările naţionale ale românilor). Se va forma o armată ţărănească organizată pe legiuni, care va trece la 
lupta împotriva administraţiei maghiare şi a gărzilor nobilimii.
13/25 septembrie în urma intrării în Bucureşti a trupelor conduse de Fuad efendi (la intervenţia cabinetului de la Petersburg, 
Suleiman paşa fusese revocat şi poziţia Porţii se radicalizase), revoluţia este lichidată. Capii revoluţiei se văd siliţi să părăsească 
ţara. Se vor organiza în emigraţie şi vor susţine o intensă  activitate menită  să  atragă atenţia  Europei asupra situaţiei 
principatelor.
15/27 septembrie Trupele ţariste sub comanda lui A. N. Luders trec Milcovul şi pătrund în Muntenia.
1849
ianuarie—iulie Moţii conduşi de Avram Iancu vor rezista eroic în faţa armatelor revoluţionare maghiare care reocupând 
Transilvania şi Banatul dezlănţuiseră o sângeroasă campanie de represalii împotriva românilor. Intrarea trupelor ţariste în 
Transilvania şi Ungaria (iunie) va marca începutul ofensivei contrarevoluţionare şi o tardivă alianţă între Avram Iancu şi 
guvernul maghiar (iulie) mijlocită de Bălcescu nu va mai putea modifica cursul evenimentelor.
324
19 aprilie/1 mai Se semnează la Balta-Liman convenţia ruso-turcă consemnând pe plan politic internaţional înăbuşirea 
revoluţiilor din principatele române şi prevăzând: numirea Domnitorilor de către sultan pe 7 ani (Barbu Dimitrie Ştirbei în 
Muntenia şi Grigore Alex. Ghica în Moldova);
dizolvarea Obşteştilor Adunări şi înlocuirea lor prin Divanuri legislative compuse nu numai din membri de drept, ci şi din 
membri numiţi de Domnitor; menţinerea principatelor sub ocupaţie ţaristă, în scopul împiedicării oricărei mişcări insurecţionale 
(ocupaţia avea să dureze trei ani, pe cheltuiala principatelor — 42000000 ruble aur); se prevede înfiinţarea unor comisii speciale 
însărcinate cu revizuirea Regulamentelor organice în sensul ameliorării situaţiei care generase revoluţia; se indică celor doi 
Domnitori ai principatelor să ia măsuri în vederea reglementării legislative a raporturilor dintre boieri şi ţărani.
1853
21 iunie/3 iulie Fără a fi declarat război Porţii armatele ţariste trec Prutul declanşând Războiul Crimeei, conflict între Imperiul 
otoman, Franţa şi Anglia de o parte, şi Rusia ţaristă de alta, pentru avantaje economice şi politice în Orient şi în sud-estul 
Europei. De schimbarea echilibrului de forţe pe care se spera s-o antreneze conflagraţia se leagă intensificarea activităţii 
politico-diplomatice a revoluţionarilor români exilaţi, menită să contribuie, alături de generala mişcare unionistă care cuprinsese 
principatele, la crearea climatului favorabil realizării statului naţional român modern.
1854
aprilie—septembrie După o serie de acţiuni diplomatice ale marilor puteri, menite să determine Curtea imperială rusă să 
evacueze principatele, armatele austro-turce ocupă Muntenia şi Moldova.
Politica Austriei habsburgice în perioada ocupaţiei (1854—1857) va ilustra intenţia de-a transforma o stare vremelnică într-o 
luare în stăpânire statornică.
1855
1/13 octombrie Apare ziarul unionist ,,Steaua Dunării”, editat de M. Kogălniceanu şi reprezentând principala tribună pentru 
susţinerea campaniei în favoarea autonomiei şi unirii principatelor.
1856
13/25 februarie —18/30 martie Se desfăşoară lucrările Congresului de pace de la Paris, ca încheiere a Războiului Crimeei. În 
privinţa principatelor române se stipulează: suprimarea protectoratului rusesc,  menţinerea suzeranităţii otomane,  punerea 
principatelor sub garanţia puterilor europene (Franţa, Anglia, Austria, Prusia, Rusia, Turcia şi Sardinia); se decide convocarea 
Adunărilor sau Divanurilor ad-hoc, cu o componenţă care să reflecte cât mai exact interesele tuturor claselor sociale, chemate să 
se pronunţe asupra viitoarei organizări a principatelor; se instituie o comisie a puterilor, cu sarcina de a ancheta situaţia din 
principate şi a propune bazele viitoarei organizări;
se recomandă în mod special studierea reglementării relaţiilor agrare; se decide ca armatele austriece să părăsească principatele; 
se stipulează restituirea către Moldova a judeţelor Cahul, Bolgrad şi Ismail. Congresul proclamă neutralitatea Mării Negre şi 
libera navigaţie pe Dunăre; se hotărăşte crearea unei comisii permanente alcătuită din reprezentanţi ai statelor riverane 
Würtemberg, Bavaria, Austria şi Turcia şi comisari ai principatelor Moldova, Ţara Românească şi Serbia, cu atribuţia de a 
elabora un regulament de navigaţie şi de poliţie fluvială şi de a dispune şi executa lucrări necesare navigaţiei; la intervenţia 
statelor neriverane se creează o comisie europeană provizorie (după doi ani atribuţiile ei urmând a fi preluate de comisia statelor 
riverane) formată din reprezentanţii puterilor semnatare ale tratatului, numai cu atribuţii tehnice şi anume a face navigabile 
gurile Dunării de la Isaccea la Marea Neagră. în timpul Congresului s-au primit din principate memorii de protest împotriva 
menţinerii  suzeranităţii  turceşti  şi a neluării  în consideraţie  a dezideratului  unirii,  care constituise unul din  subiectele 
preliminariilor de pace.
17 iulie Poarta, cu asentimentul Austriei, numeşte pe Th. Balş, apoi de la 17 februarie/1 martie 1857 pe N. C. Vogoride, 
caimacami ai Moldovei şi pe Al. Ghica caimacam al Ţării Româneşti. Se spera ca aceştia îndeaproape influenţaţi de cele două 
puteri să stăvilească valul unionist care cuprinsese principatele.
1857
Autorităţile turceşti concesionează unei companii engleze construirea liniei ferate Cernavodă— Constanţa.
6/18 februarie Apare la Bucureşti ziarul unionist ,,Concordia” redactat de C. A. Creţulescu, organul oficios al mişcării 
unioniste.
iunie—iulie Se întorc din exil, în urma unui decret de amnistie, revoluţionarii de la 1848 care vor contribui la perfectarea 
organizării şi intensificarea mişcării unioniste.
23 iulie/4 august În urma alegerilor pentru Divanul ad-hoc al Moldovei, falsificate de caimacamul Vogoride cu complicitate 
turco-austriacă, la care, în semn de protest, unioniştii nu participă, Franţa, Rusia, Prusia şi Sardinia decid ruperea relaţiilor 
diplomatice cu Turcia, care refuza anularea alegerilor.
25 iulie/6 august — 28 iulie/9 august Întâlnirea, la Osborne, între Napoleon III şi Regina Victoria se finalizează printr-un 
compromis: Anglia, care susţinuse Turcia, consimte la anularea alegerilor din Moldova, iar Franţa renunţă de a mai sprijini 
325
realizarea completă şi imediată a unirii.
9/21 august Sub direcţia lui C. A. Rosetti apare ziarul „Românul”, principala tribună de luptă a partidei naţionale din 
principate.
12/24 august Sub presiunea celorlalte puteri, Turcia anulează alegerile pentru Divanul ad-hoc al Moldovei; noile alegeri au 
drept rezultat o zdrobitoare majoritate unionistă.
22  septembrie/4  octombrie  —21  decembrie/2  ianuarie  1858 în  Moldova, 30  septembrie/12  octombrie  —10/22 
decembrie în Ţara Românească se desfăşoară lucrările Divanurilor (Adunărilor) ad-hoc, încheiate cu rezoluţii similare, care 
reclamă: autonomia şi neutralitatea principatelor sub garanţia colectivă a celor 7 puteri, unirea lor într-un stat cu numele 
România, domn ereditar dintr-o familie domnitoare europeană, Adunare reprezentativă. Se exprimă dorinţa de a reuni cele două 
Adunări consultative, cele mai democratice reprezentative din Europa la acea dată, într-o singură Adunare Constituantă. Cu 
acordul puterilor, Adunările vor fi dizolvate printr-un firman turcesc.
1858
10/22  mai  —7/19  august Se  desfăşoară  la  Paris lucrările  Conferinţei reprezentanţilor  celor  7  puteri  privitoare  la 
reglementarea, prin Convenţia de la Paris, a situaţiei principatelor, care se încheie printr-un compromis între puteri. Principatele 
vor purta titulatura de Principatele Unite ale Ţării Româneşti şi Moldovei, având fiecare Domnitor pământean ales, guvern şi 
Adunare legislativă proprie; o Comisie Centrală pentru elaborarea legilor de interes comun şi Curtea de Casaţie (supremă 
instanţă judiciară) a ambelor principate vor avea sediul la Focşani; monopolurile, titlurile şi privilegiile boierilor vor fi abolite 
(cum de altfel statuaseră chiar ei în Adunările ad-hoc); se instituie responsabilitatea ministerială şi este fixată modalitatea 
alegerii deputaţilor pe baza unui cens foarte ridicat; se recomandă elaborarea unei noi reglementări legislative a relaţiilor dintre 
proprietari şi ţărani.
Conferinţa va respinge Regulamentul de navigaţie şi poliţie fluvială elaborat, conform hotărârii Tratatului de la Paris, de 
comisia statelor riverane, în fapt de Imperiul austriac, care prin prevederile sale afecta principiul liberei navigaţii pe Dunăre 
asigurând Imperiului habsburgic deplina supremaţie pe întregul curs al fluviului. În consecinţă nu se va admite nici dizolvarea 
Comisiei europene — prorogată pe câte un an până în 1866, apoi pe 5 ani până în 1871 — Comisia europeană căreia i se va 
lărgi competenţa constituind în faţa tendinţelor Imperiului habsburgic garanţia reală a liberei navigaţii pe Dunăre.
1859
24 ianuarie/5 februarie Adunarea electivă din Ţara Românească, sub presiunea minorităţii liberale şi a maselor populare (se 
apreciase că nici un text din Convenţie nu era incompatibil cu dubla elecţiune a şefului puterii executive), proclamă în 
unanimitate ca Domnitor al Ţării Româneşti pe Alexandru Ioan Cuza, ales, tot în unanimitate, Domnitor al Moldovei la 5/17 
ianuarie. În etapa imediat următoare se vor depune eforturi susţinute atât pe plan intern cât şi extern în vederea desăvârşirii 
unirii, a înfăptuirii statului unificat administrativ şi a modernizării tuturor sectoarelor vieţii publice. O deosebită atenţie se va 
acorda organizării armatei.
26 martie/7 aprilie —25 august/6 septembrie Puse în faţa faptului împlinit, puterile garante întrunite în conferinţă la Paris 
recunosc dubla alegere a lui Al. I. Cuza.
29 aprilie—11 iulie Se desfăşoară războiul franco-piemontezo-austriac, de care îşi leagă mari speranţe popoarele din sud-estul 
Europei în problema emancipării naţionale. În Principatele Unite Al. I. Cuza, cu concursul liberalilor radicali, acţionează. în 
vederea obţinerii independenţei şi chiar a eliberării provinciilor româneşti din Imperiul austriac.
1860
8/20 octombrie împăratul Austriei Franz Iosif I promulgă actul cunoscut sub numele de Diploma din octombrie, prin care se 
instituie guvernarea constituţională şi se acordă Transilvaniei statut autonom în cadrul Imperiului habsburgic.
1861
23 octombrie/4 noiembrie  Ia fiinţă la Sibiu Asociaţia Transilvană pentru Literatură Română şi Cultura Poporului Român 
(ASTRA) care va juca un rol de prim ordin în viaţa culturală şi în lupta de eliberare naţională A românilor din Transilvania.
20 noiembrie/2  decembrie Sublima  Poartă recunoaşte unirea  politico-administrativă a Principatelor,  rezultat al 
eforturilor tinerei diplomaţii româneşti sub directa conducere a domnitorului în vederea desăvârşirii unirii personale. La sugestia 
Austriei recunoaşterea se limitează la durata domniei lui Al. I. Cuza. Firmanul suspendă Comisia Centrală de la Focşani şi 
prevede posibilitatea înlocuirii ei cu o a doua Adunare legislativă, Senatul.
 
1862
 
22 ianuarie/3 februarie — 24 iunie/6 iulie Primul guvern unitar român, prezidat de conservatorul Barbu Catargiu.
24 ianuarie/5 februarie Se deschid lucrările primului parlament al Principatelor Unite, în prezenţa căruia Alex. I. Cuza 
proclamă unirea definitivă a Principatelor, cu capitala la Bucureşti. Adunarea, conform stipulaţiilor electorale din Convenţia de 
326
la Paris, preponderent conservatoare, va duce o politică ostilă reformelor Domnitorului, în special celei agrare, în conjunctura în 
care liberalii, divizaţi, nu puteau constitui o contrapondere eficientă. Ea va vota, în iunie 1862, un proiect de lege agrară 
ultrareacţionar, inspirat dintr-unul similar elaborat de Comisia de la Focşani în 1860 şi nesancţionat nici atunci de Domnitor. 
Liberalii, al căror proiect de reformă fusese respins de Adunare, vor recurge la organizarea unor mişcări revendicative ţărăneşti.
24 iunie/6 iulie — 11/23 octombrie 1863 în urma asasinării lui Barbu Catargiu se instaurează guvernul prezidat de 
liberalul moderat N. Kretzulescu. Fostul prim-ministru se situase pe poziţii social-politice ostile reformelor liberale şi se 
bucurase de o mare influenţă în rândul cercurilor conservatoare.
 
1803
 
3/15 iulie — 17/29 octombrie 1864 Se reuneşte la Sibiu Dieta Transilvaniei, în care, prin abţinerea ungurilor, pentru 
întâia oară, românii deţin majoritatea, şi care va vota legea egalei îndreptăţiri a populaţiei române şi pe cea privitoare la 
folosirea limbii române în viaţa publică.
toamna Ia fiinţă la Iaşi Societatea literară Junimea, din iniţiativa lui Titu Maiorescu, V. Pogor, Theodor Rosetti şi P. P. 
Carp.
11/23  octombrie  —  26 ianuarie/7  februarie  1865 Guvern prezidat de M.  Kogălniceanu,  liberal  democrat  şi 
independent, care va seconda pe Alex. Ioan Cuza în perioada cea mai fertilă în realizări social-economice din cursul domniei 
sale.
decembrie Se votează legea privind secularizarea averilor mănăstireşti, care prevede trecerea în proprietatea statului 
român a bunurilor mănăstireşti atât închinate cât şi neînchinate; aveau să între în patrimoniul naţional moşii reprezentând peste 
un sfert din teritoriul ţării, în schimbul unei despăgubiri care n-a mai fost plătită niciodată.
 
1864
 
16/28 martie M. Kogălniceanu prezintă proiectul legii rurale, pe care, contrar uzanţelor, îl publică şi în ,,Monitorul 
oficial”, dându-i astfel o largă publicitate. După discutarea lui în secţii, Adunarea legislativă va da vot de blam guvernului, dar 
Domnitorul nu va aproba demisia cabinetului Kogălniceanu, decis fiind să recurgă la lovitura de stat.
15/27 aprilie M. Kogălniceanu supune Adunării un proiect de lege electorală care comporta o de mult dorită de 
Domnitor lărgire a bazei electorale şi implicit o modificare în sens democratic a componenţei social-politice a Adunării.
2/14 mai Cuza dizolvă Adunarea legislativă. La proclamaţia dată cu acest prilej Domnitorul anexează textul unui 
proiect de constituţie: Statut dezvoltând Convenţia de la Paris sau Act adiţional la Convenţia din 7/19 august 1858, pentru care 
obţinuse în prealabil acordul puterilor garante. Dacă pe plan intern lovitura de stat va avea consecinţe pozitive — crearea 
premiselor unei mai intense angajări pe calea modernizării multilaterale punându-se capăt dominaţiei politice conservatoare-
şi negative — consfinţirea domniei autoritare, nici înainte, nici după lovitura de stat Domnitorul necăutând să-şi lărgească baza 
politică şi afectarea libertăţilor publice — pe plan extern ea va consolida poziţia de autonomie a ţării, marile puteri fiind puse 
pentru a doua oară în faţa faptului împlinit şi implicit a recunoaşterii lui. Măsura constituia soluţia Domnitorului la criza politică 
declanşată în fapt aproape de la începutul guvernării sale. Promotor al reformei agrare şi lărgirii bazei electorale, dar situându-se 
în alte privinţe pe poziţii liberal moderate printr-o mai justă apreciere a conjuncturii politice interne şi internaţionale, 
Domnitorul colaborase totuşi atât cu conservatorii cât şi cu liberalii radicali. Domnia excesiv autoritară instituită ulterior 
loviturii de stat va aliena pentru totdeauna nu numai relaţia cu principalele fracţiuni politice din ţară dar şi cu conservatorii şi 
liberalii moderaţi ca M. Kogălniceanu, care consideraseră lovitura de stat doar ca pe o etapă necesară soluţionării principalelor 
probleme cu care era confruntată ţara.
 
10/22 — 14/26 mai Are loc plebiscitul pentru aprobarea Statutului, opera personală a lui Al. I. Cuza, convins că ţara nu era 
încă pregătită pentru regimul constituţional parlamentar, şi a noii legi electorale. Statutul modifica dispoziţiile Convenţiei de la 
Paris în sensul extinderii drepturilor puterii executive în detrimentul celei legislative. Puterea legislativă era exercitată de 
Adunarea legislativă, Senat şi Domnitor, care avea doar el iniţiativa legilor, elaborarea lor fiind încredinţată Consiliului de Stat, 
organ  consultativ  al  Domnitorului;  Senatul  sau  Corpul  ponderator  era  format  din  9  membri  de  drept  şi  64 numiţi; 
responsabilitatea guvernului faţă de Parlament era desfiinţată. Legea electorală dădea posibilitatea participării la viaţa politică 
mai ales a burgheziei mici şi mijlocii, prin statuarea a două colegii teritoriale, unul pentru judeţe, altul pentru oraşe; legea 
prevedea, înlăuntrul fiecărui colegiu, două categorii de alegători, alegătorii primari, cu un cens foarte scăzut  (48 lei), şi 
alegătorii direcţi, aleşi de cei dintâi, care la rândul lor îi alegeau pe deputaţi; eligibilii trebuiau să îndeplinească condiţia de a şti 
carte, restricţie importantă în epocă.
 
16/28 iunie Cu prilejul călătoriei lui Alexandru Ioan Cuza la Constantinopol se semnează Actul adiţional la Convenţia din 7/19 
august 1858, în care se stipulează dreptul principatelor de a-şi modifica legile de administraţie internă fără aprobarea puterilor.
 
14/26 august Alex. Ioan Cuza promulgă prin decret Legea rurală prin care se legifera desfiinţarea clăcii şi a celorlalte servituţi 
feudale în schimbul unei despăgubiri acordate proprietarilor de moşii în decurs de 15 ani (despăgubire care nu reprezenta, ca în 
cazul unei împroprietăriri, preţul pământului, ci preţul capitalizat al prestaţiilor feudale) şi trecerea în stăpânirea ţăranilor a unor 
însemnate  suprafeţe  de  pământ,  corespunzătoare  diferitelor  categorii  de  săteni;  în  urma  aplicării  acestei  legi  au  fost 
împroprietăriţi 463 544 de ţărani care au primit 1810311 ha din moşiile particulare şi ale statului. Legea a reprezentat cea mai 
importantă reformă social-economică din secolul XIX pe linia transformării capitaliste a agriculturii; oportunitatea ei va fi 
acceptată chiar de conservatori, a căror atitudine retrogradă reclamase intervenţia repetată în problemă a înseşi marilor puteri şi 
care, pe de altă parte, vedeau în ea şi sursa unor viitoare avantaje ale moşierimii; într-adevăr noua reglementare a raporturilor 
327
agrare atribuia prea puţin pământ de hrană ţăranilor, suprafaţa prevăzută nedepăşind decât neglijabil pe cea acordată în folosinţă 
de legiuirile anterioare; prin fracţionare aceste loturi se vor pulveriza într-o generaţie; vechiul drept de folosinţă a pământului de 
către însurăţei şi valizi neîmproprietăriţi era desfiinţat (aceştia urmând conform legii să fie împroprietăriţi); nereglementându-se 
devălmăşia obligatorie a păşunilor, ci comasarea şi delimitarea acestora pentru împărţirea lor între locuitorii aceluiaşi sat, 
aceştia le transformă în terenuri de cultură, ceea ce avea să ducă la necesitatea, pentru săteni, de a apela la învoieli libere şi 
pentru păşune; aceste lacune şi deficienţe ale reformei agrare atrag necesitatea legiferării tocmelilor agricole, căci învoiala 
liberă, prevăzută de lege, dădea naştere la abuzuri; Kogălniceanu simţind nevoia unei reglementări, în spiritul legiuirii lui 
Grigore Ghica, va dispune supravegherea tocmelilor de către administraţie.
 
1865
 
26 ianuarie/7 februarie — 14/26 iunie Guvern C. Bosianu, constituit după demisia cabinetului Kogălniceanu.
 
5 iunie Iosif Vulcan fondează la Pesta revista literară şi enciclopedică ,,Familia” care din 1880 va apărea la Oradea.
 
20 august/l septembrie Se promulgă decretul imperial de închidere a Dietei din Sibiu şi de anulare a legislaţiei elaborate de 
aceasta în perioada 1863-1864; la 8/20 noiembrie se deschide la Cluj
 
noua Dietă a Transilvaniei în care nobilimea maghiară îşi asigurase o situaţie preponderentă şi care va vota la 24 noiembrie/6 
decembrie încorporarea Transilvaniei în Ungaria.
 
1866
 
1866—1868 Criza europeană provocată de creşterea puterii Prusiei şi de declinul Imperiului austriac (războiul austro-prusian şi 
austro-italian din iunie-iulie) constituie conjunctura prielnică intensificării luptei de eliberare naţională. Liberalii radicali, cu 
asentimentul Domnitorului Carol, consideră situaţia propice pentru o intervenţie militară în provinciile româneşti din Imperiul 
habsburgic, pe fondul unor răscoale ale românilor de acolo. Dar, cu tot ajutorul acordat de România luptei de eliberare a 
maghiarilor şi în ciuda tratativelor duse cu ei la Bucureşti, aceştia refuză constant să cadă de acord fie şi asupra autonomiei 
Transilvaniei. Conjunctura se arată favorabilă şi obţinerii independenţei, vizându-se unirea eventuală a popoarelor din zonă într-
o confederaţie balcanică, dar cu marcate rezerve din partea românească, care privea cu aprehensiune o schimbare a echilibrului 
existent între cele două imperii din Orientul Europei. În timpul guvernărilor liberale şi conservatoare din deceniul următor se va 
duce o politică de stimulare a focarelor de agitaţie din Imperiul otoman, fruntaşii mişcării de eliberare a bulgarilor pregătind o 
eventuală insurecţie pe teritoriul României.
 
11/23 februarie Alexandru Ioan Cuza este silit să abdice. Se instituie o locotenenţă domnească formată din N. Golescu, Lascăr 
Catargiu şi N. Haralambie, care va numi un guvern provizoriu.
 
11/23 februarie-10/22 mai Guvern* I. Ghica
interne       D. Ghica
externe       I. Ghica
finanţe       D. A. Sturdza, P. Mavrogheni
justiţie        I. Cantacuzino
culte          C. A. Rosetti
război        D. Lecca
lucrări publice D. A. Sturdza
Cuza se autoexilează la Viena, apoi la Florenţa şi moare la Heidelberg în 1873. Detronarea lui fusese determinată în principal de 
doi factori: 1. opoziţia grupărilor conservatoare şi radical liberale coalizate (,,monstruoasa coaliţie”, a cărei platformă politică 
începând din 1860 era răsturnarea guvernelor moderate ale lui Cuza apoi, de la sfârşitul lui 1862, când se încheie alianţa 
propriu-zisă, înlăturarea Domnitorului, înlocuirea lui cu un principe străin şi restaurarea regimului constituţional, făcea şi o 
intensă propagandă externă pentru obţinerea acordului puterilor garante la perpetuarea Unirii după eliminarea lui Al. I. Cuza; 
cât de riscantă era înlăturarea Domnitorului se vede între altele din veleităţile Porţii la o intervenţie militară şi din reactualizarea 
unui proiect mai vechi al lui Napoleon III, care oferea Austriei Principatele în schimbul Veneţiei). 2. criza regimului personal 
instituit prin lovitura de stat, manifestată prin opoziţia crescândă a Adunărilor legiuitoare la ingerinţele puterii executive.
 
26 februarie/10 martie - 1/13 aprilie Au loc lucrările Conferinţei din Paris a celor şapte puteri garante privitoare la problema 
Principatelor, cărora le este recunoscută unirea şi după încetarea guvernării lui Alex. I. Cuza, precum şi dreptul de-a alege un 
principe străin dintr-o dinastie europeană.
 
28 februarie/12 martie Adunările votează proiectul de organizare a gărzii civice, în scopul menţinerii ordinii; garda urma să 
fie formată din locuitori ai oraşelor, între 20 şi 40 de ani, neieşiţi la sorţi pentru armata permanentă.
 
18/30 martie Este promulgată legea tocmelilor agricole (proiectată în termeni mai favorabili ţăranilor, încă din ultimele luni ale 
guvernării lui Cuza). Se prevedea că toate tocmelile agricole trebuie legalizate de autorităţile comunale; neînţelegerile provenite 
din neîndeplinirea contractelor de lucrări agricole erau scoase de sub prevederile dreptului comun, legea stabilind ca ele să fie 
judecate de consiliul comunal, care avea şi datoria de a-şi pune imediat în aplicare hotărârile, putând recurge la sprijinul 
vătăşeilor şi al dorobanţilor. Legea îi obliga pe ţărani să respecte învoielile contractate liber, însă sub constrângerea economică 
creată de insuficienţele împroprietăririi,
328
____________________
* Mioara Tudorică şi Ioana Burlacu, Guvernele României între anii 1866—1945 în ,,Revista arhivelor”, an XLVII, vol. XXXII, nr. 
2, 1970.
şi avea în esenţă menirea să le asigure marilor proprietari mâna de lucru necesară, în această fază de tranziţie precipitată de la 
relaţiile feudale la cele capitaliste.
 
1/13 aprilie Se constituie la Bucureşti, din iniţiativa lui C. A. Rosetti, Societatea Literară Română, for cultural panromânesc cu 
misiunea de a fixa ortografia şi de a elabora o gramatică şi un dicţionar.
 
2/14—8/20 aprilie Se desfăşoară plebiscitul pentru alegerea prinţului Carol de Hohenzollern-Sigmaringen pe tronul României.
 
28 aprilie/10 mai îşi începe activitatea noua Adunare legislativă (devenită ulterior Constituantă), majoritar conservatoare din 
cauza disensiunilor dintre principalele grupări liberale: moderaţii care sprijiniseră domnia lui Cuza şi care vor fi împiedicaţi de 
toate grupările politice să intre în Adunare, moderaţii munteni grupaţi în jurul lui Ion Ghica, fracţiunea liberă şi independentă 
din Moldova condusă de N. Ionescu şi liberalii radicali grupaţi în jurul lui Ion Brătianu şi C. A. Rosetti. Adunarea va aproba 
alegerea lui Carol de Hohenzollern consacrată prin plebiscit. Christian Tell, I. Heliade-Rădulescu, N. Ionescu ş.a. se opun, 
preconizând o domnie pământeană.
 
10/22 mai Domnitorul Principatelor Unite, Carol de Hohenzollern-Sigmaringen, Carol I, depune jurământ de Domnitor 
constituţional în faţa Adunării deputaţilor, a locotenenţei domneşti şi a guvernului provizoriu. Se înfăptuia astfel un mai vechi 
deziderat, formulat şi în Adunările ad-hoc, dictat de necesitatea de a impune şi consolida existenţa politică a Principatelor pe 
plan internaţional.
 
11/23 mai —14/26 iulie Guvern de coaliţie L. Catargiu
interne               L. Catargiu
externe              P. Mavrogheni
finanţe               I. C. Brătianu
justiţie                I. Cantacuzino
culte                  C. A. Rosetti
război                 I. Gr. Ghica
lucrări publice      D. A. Sturdza
 
1/13 iulie Se promulgă noua Constituţie a României (în vigoare cu modificări —1879, 1884, 1917 — până în 1923); în virtutea 
ei statul ia oficial numele de România cu steagul albastru-galben-roşu; se instituie regimul monarhiei constituţionale fără a se 
menţiona  dependenţa  de  Imperiul  otoman;.  Domnitorul,  şef  al  puterii  executive  şi  al  armatei,  e  socotit  inviolabil 
(nonresponsabil), responsabilitatea revenind miniştrilor numiţi de el, şi deţine drept de veto absolut în sancţionarea legilor 
votate în prealabil de parlamentul alcătuit din Adunare şi Senat; patru colegii censitare, primele două exclusiv moşiereşti, aleg 
Adunarea şi două colegii, deosebite de primele, Senatul (doar 0,7% din populaţia ţării figurând în rândul alegătorilor); se 
consfinţesc: inviolabilitatea proprietăţii private, libertăţile cetăţeneşti, libertatea presei şi a întrunirilor politice. Constituţia avea 
la bază un proiect al cărui model era constituţia belgiană în vigoare, la acea dată cea mai liberală constituţie din Europa. 
Proiectul prevăzând o singură Adunare legislativă aleasă de trei colegii censitare şi drept de veto suspensiv pentru Domnitor, va 
întâmpina  o puternică  opoziţie  conservatoare.  Neînţelegerile  pe marginea  proiectului  duc la  constituirea  unui „comitet 
compromisoriu”. Conservatorii reuşesc să impună sistemul bicameral, dorit şi de Domnitor şi de puteri, şi dreptul de veto 
absolut (de care de altfel Carol nu se va folosi niciodată), liberalii — largile libertăţi individuale. Legea electorală era inclusă în 
Constituţie pentru a nu. putea fi modificată de Adunările ordinare, ci numai de o Constituantă. Liberalii mai obţin dreptul 
exclusiv al Adunării de-a vota bugetul. Sistemul electivităţii magistraturii este respins dar şi inamovibilitatea magistraţilor. 
Articolul 7 din proiect, prevăzând că religia nu constituie un obstacol la naturalizare iar împământeniţii se pot bucura de 
drepturi politice, întâmpină din motive economice opoziţia Adunării şi se votează o nouă redactare a articolului prevăzând că 
numai străinii de rituri creştine pot dobândi împământenirea. Cu tot ascendentul politic acordat marii proprietăţi funciare, 
Constituţia din 1866 este o constituţie esenţialmente burgheză, întemeindu-se pe principiile proclamate de Revoluţia Franceză. 
Regimul  parlamentar  astfel  instituit  intră  în  categoria  sistemelor  reprezentative  parlamentare  bazate  pe  preponderenţa 
guvernului, adică a puterii executive asupra celei legislative.  Regele dispunea de formarea guvernului şi de dizolvarea 
Adunărilor iar guvernul, prin ingerinţe în alegeri, obţinea Adunări majoritar guvernamentale, simple organe de ratificare a 
activităţii legislative a acestuia; soarta guvernului depindea de Domnitor, de la care
primea puterea şi care singur putea să i-o retragă devenind astfel arbitru al luptei dintre partide. Totuşi mecanismul nu funcţiona 
după bunul plac al şefului statului, măsurile pe care le lua depinzând şi de presiunea crescândă a forţelor de opoziţie — aici 
rezidă explicaţia reală a manifestărilor antidinastice ale unor grupări politice ţinute prea mult timp departe de putere —, marea 
libertate a presei şi a întrunirilor permiţându-i să sondeze opinia publică şi să sesizeze momentul în care era necesar să 
desemneze un nou şef de guvern.
 
15/27 iulie —28 februarie/12 martie 1867 Guvern de coaliţie I. Ghica
interne            I. Ghica
externe           Gh. Ştirbei
finanţe            P. Mavrogheni
justiţie             I. Cantacuzino
culte               C. A. Rosetti; I. Strat
329
război             Ion Gr. Ghica; N. Haralambie; Th. Gherghel
lucrări publice  D. A. Sturdza
 
7/19 august Concesionarea liniei ferate Bucureşti—Giurgiu companiei engleze John Trevor Barclay — John Stainforth.
 
11/23 octombrie Firman al Porţii de investitură a lui Carol I, prin care Turcia recunoaşte unirea definitivă a Principatelor şi 
recomandă chiar ereditatea tronului.
 
1867
 
februarie în urma înţelegem de la hotelul Concordia între liberalii radicali, liberalii fracţionişti independenţi şi liberalii 
moderaţi grupaţi în jurul lui M. Kogălniceanu se constituie coaliţia — dominată de liberalii radicali - Care va răsturna guvernul 
I. Ghica şi va deţine puterea sub trei guverne liberale. Liberalii radicali — gruparea cea mai unitară, organizată şi disciplinată, 
pe cale de a deveni un partid puternic, pregătit pentru conducere — constituiseră la Bucureşti Societatea Amicii Constituţiunii, 
al cărei Comitet politic central coordona activitatea a numeroase comitete judeţene şi locale şi asociaţii secrete de tip 
revoluţionar în tradiţia mazziniană şi carbonară, recurgând la agitaţia politică de masă şi la presiunea populară asupra puterii. 
Programul lor politic de perspectivă preconiza, explicit sau nu: trecerea către o agricultură de tip capitalist, nu numai în ce 
priveşte relaţiile, ci şi prin organizarea ei modernă (investiţii, modernizare tehnică, irigaţii etc.) pentru a asigura ţărănimii 
statutul de pătură socială cu o pondere politică pe măsura rolului ei economic real, abolirea  legii tocmelilor agricole şi a 
arendăşiei,  reducerea  fiscalităţii  excesive,  constituirea  de  credite  pentru  ţărani  pentru  a-i  sustrage  exploatării  uzurare, 
consolidarea şi extinderea micii proprietăţi, răspândirea învăţământului elementar şi profesional la sate, ridicarea nivelului 
sanitar în vederea creşterii demografice a ţărănimii — toate aceste măsuri urmărind consolidarea statului Român modern si 
salvgardarea naţiunii în ansamblul ei; sprijinirea printr-o politică protecţionistă a dezvoltării industriei, comerţului şi institutelor 
de credit naţionale opunându-se ideii de dezvoltare naturală preconizată de conservatori, şi celei a liberului-schimb, posibil 
numai între ţări cu o dezvoltare economică de acelaşi grad. Această politică economică va favoriza dezvoltarea şi consolidarea 
micii burghezii autohtone.
Fracţiunea liberă şi independentă condusă de N. Ionescu, care controla Moldova şi care va rămâne tot timpul la scară 
provincială, era tributară ideilor sociale ale unora dintre conducătorii revoluţiei social-politice din Transilvania, în special ale lui 
Simion Bărnuţiu; manifesta tendinţe republicane, urmărea îngrădirea elementelor alogene pentru dezvoltarea potenţialului 
economic  al  naţiunii,  precum  şi  redistribuirea  întregii  proprietăţi  funciare,  promovarea  liberului-schimb  în  detrimentul 
protecţionismului, considerat, împreună cu prohibiţiile şi monopolurile, neprielnice dezvoltării industriei şi împovărătoare 
pentru consumator.
Liberalii moderaţi împărtăşeau în mare ideile fundamentale ale liberalismului, mai ales pe cele economice, dar nu şi 
tehnicile radicale de organizare şi luptă politică.
 
17 februarie Se încheie acordul austro-maghiar asupra creării statului dualist Austro-Ungaria, împărţit în Cisleitania (Austria, 
cu capitala la Viena) şi Transleitania (Ungaria, cu capitala la Pesta). Contele Andrássy Gyula devine prim-ministru al Ungariei.
 
1/13 martie Apariţia bimensualului „Convorbiri literare” la Iaşi, apoi la Bucureşti (1875—1944).
1/13 martie —16/28 august Guvern de coaliţie liberală C. A. Kretzulescu
interne                 Ion C. Brătianu
externe                Şt. Golescu
finanţe                 Al. Vasescu
justiţie                 C. A. Kretzulescu; Şt. Golescu
culte                    D. Brătianu
război                  Th. Gherghel; G. Adrian
lucrări publice       D. Brătianu
 
8 iunie împăratul Austriei, Franz Joseph I, se încoronează rege al Ungariei şi sancţionează legea încorporării Transilvaniei în 
Ungaria; la 12 iunie va abroga legile votate în Dieta de la Sibiu privitoare la egala îndreptăţire a naţiunii şi a limbii Române.
 
august. Societatea literară, devenită Societate Academică, îşi inaugurează lucrările în sala Ateneului.
 
17/29 august —30 aprilie/12 mai 1868 Guvern de coaliţie liberală Şt. Golescu
interne               Şt. Golescu; I. C. Brătianu
externe              Al. Teriachiu; Şt. Golescu
finanţe               Ludovic Steege; Gr. Arghiropol; I. C. Brătianu
culte                  D. Gusti
justiţie                A. I. Arion; Gr. Arghiropol; A. I. Arion
război                G. Adrian
lucrări practice    D. Brătianu; Panait Donici
 
1868
 
1/13 ianuarie Apare la Sibiu revista „Transilvania”, publicaţia ASTREI.
 
3 ianuarie Apare la Pesta, editată de Alex. Roman şi I. Poruţiu, revista „Federaţiunea”.
330
 
1/13 mai — 15/27 noiembrie Guvern de coaliţie liberală N. Golescu
interne                    I. C. Brătianu; A. I. Arion
externe                   N. Golescu
finanţe                    I. C. Brătianu
justiţie                    A. I. Arion; C. Heraclide
culte şi instrucţie
publică                   D. Gusti
război                    G. Adrian; I. C. Brătianu
lucrări publice         Panait Donici
În timpul celor trei guverne de coaliţie liberală (1/13 martie 1867—16/28 noiembrie 1868) se desfăşoară o intensă activitate 
legislativă; în domeniul agrar se reglementează aplicarea cu stricteţe a tocmelilor agricole, organizarea poliţiei rurale şi 
obligativitatea asigurării ei în scopul apărării proprietăţii, modificarea legii vânzării domeniilor statului, prin care se favoriza 
moşierimea de toate categoriile, în special cea mică şi mijlocie, şi burghezia interesată în agricultură; se legiferează construirea 
drumurilor publice, acordarea pensiilor, organizarea ministerului de finanţe, a activităţii judecătoreşti, a armatei (prevăzându-se 
mobilizarea întregului potenţial uman capabil de apărarea ţării, cu cheltuieli reduse), înfiinţarea unui impozit asupra băuturilor 
alcoolice,  desfiinţarea  monopolului de stat  asupra tutunului (pentru încurajarea  exportatorilor),  reglementarea  perceperii 
impozitelor, adoptarea unui nou sistem monetar şi fabricarea monedei naţionale (se adoptă leul ca unitate monetară şi sistemul 
monetar zecimal, bazat pe bimetalism). Se promulgă legea asupra construirii şi exploatării liniei ferate Suceava-Roman, 
concensionată unui consorţiu anglo-austriac. Concesionarea liniei Roman-Vârciorova, în condiţii oneroase pentru statul Român, 
consorţiului prusac Strousberg, impusă guvernului de Carol I, interesat de pătrunderea capitalului german în România şi care va 
dispune, contrar prevederilor constituţionale interzicând accesul străinilor în funcţiile publice, şi numirea germanului Ambron în 
funcţia de comisar pentru supraveghere al statului Român, va întâmpina o puternică opoziţie în Adunări. Proiectul de lege 
electorală pentru interpretarea celei în vigoare şi care urmărea prin întărirea colegiului III şi desfiinţarea Senatului consolidarea 
poziţiei burgheziei în Adunările legislative nu va fi sancţionat de Senat.
16/28 noiembrie —1/13 februarie 1870 Guvern D. Ghica, de coaliţie între conservatori şi liberalii moderaţi:
interne                    M. Kogălniceanu; D. Ghica
externe                    D. Ghica; M. Kogălniceanu; N. Calimachi-Catargiu
finanţe                     Alex. G. Golescu
justiţie                     V. Boerescu; D. Ghica,; Gh. Gr. Cantacuzino
culte şi instrucţiune
publică                     Al. Papadopol-Calimah; Al. Krezulescu; G. Mârzescu
război                       A. Duca; G. Manu
Liberalii radicali, care controlaseră trei guverne de coaliţie, sunt siliţi să se retragă de la conducere în primul rând sub presiunea 
puterilor garante, nemulţumite de: interesul radicalilor faţă de situaţia Românilor din Transilvania, tendinţa de emancipare a 
ţării de sub suzeranitatea otomană, favorizarea acţiunii revoluţionarilor bulgari pe teritoriul României, măsurile de îngrădire a 
poziţiei economice a evreilor; în al doilea rând, din cauza neconcordanţei de vederi cu Domnitorul în privinţa organizării 
armatei şi a neregulilor în funcţionarea concesionării căilor ferate. În fapt radicalii urmăriseră să subordoneze monarhia 
scopurilor lor politice şi, nereuşind, vor dezlănţui un larg curent de opoziţie antidinastică, mai ales în rândul păturilor sociale 
orăşeneşti. Guvernul D. Ghica, deşi venit la putere şi cu asentimentul liberalilor radicali, va retrage din Adunări proiectele lor 
de legi, va dizolva Camera şi va organiza noi alegeri care, strâns controlate de M. Kogălniceanu, ministru de interne, vor da o 
majoritate antiradicală.
 
7 decembrie Parlamentul maghiar votează legea naţionalităţilor şi legea învăţământului, prin care se proclamă existenţa în 
Ungaria a unei singure naţiuni, cea ungară, şi a unei singure limbi oficiale, maghiare.
 
12/24 decembrie Se deschide agenţia diplomatică Română la Viena, însărcinată cu reprezentarea intereselor României pe lângă 
guvernele de la Viena, Berlin şi St. Petersburg.
 
1869
 
26 ianuarie/7 februarie Conducătorii politici ai românilor din Banat şi Ungaria, reuniţi la Timişoara, pun bazele Partidului 
Naţional al Românilor din Banat şi Ungaria, de orientare activistă.
 
23—24 februarie — 7—8 martie Conducătorii politici ai Românilor din Transilvania, reuniţi la Miercurea, întemeiază 
Partidul Naţional al Transilvaniei, de orientare pasivistă.
 
1870
 
2/14 februarie —24 martie/5 aprilie Guvern Alex. G. Golescu
interne                  Al. G. Golescu
externe                  Al. G. Golescu
finanţe                    I. Cantacuzino
justiţie                    D. P. Vioreanu
culte şi instrucţie     G. Mârzescu
război                     G. Manu
331
lucrări publice          D. Cozadini
După demiterea guvernului urmează aproape o lună de criză ministerială, simptom al crizei generale a regimului monarhiei 
constituţionale.
 
20 aprilie/2 mai—14/26 decembrie Guvern conservator Manolache Costache Epureanu
interne                   M.C. Epureanu
externe                   P.P. Carp
finanţe                    C. Grădişteanu
justiţie                     Al. Lahovari
culte şi instrucţie       V. Pogor; P.P. Carp
război                      G. Manu
lucrări publice          Gh. Gr. Cantacuzino
 
19 iulie Izbucneşte războiul franco-prusian, care avea să se încheie la 26 februarie 1871 cu înfrângerea Franţei.
 
8/20 august Se declanşează şi este imediat înăbuşită mişcarea antidinastică de la Ploieşti, condusă de Al. Candiano-Popescu, 
care proclamă detronarea lui Carol şi instituirea republicii. Evenimentul
se înscrie în lunga serie de violente manifestări antidinastice ale liberalilor radicali şi fracţionişti care, împreună cu alte 
elemente de opoziţie, urmăresc, în speranţa că Germania va fi înfrântă în războiul cu Franţa, răsturnarea Domnitorului. Se 
recurge la campanii de presă, propagandă în străinătate, acţiuni conspirative de proporţii (se plănuise declanşarea simultană a 
revoluţiei republicane în 7 oraşe, între care Bucureşti şi Craiova). Propaganda antidinastică se folosea şi de falimentul 
companiei Strousberg, devenit obiect al unei anchete parlamentare.
 
noiembrie-decembrie Domnitorul Carol trimite suveranilor puterilor garante o scrisoare prin care le semnalează dificultăţile 
întâmpinate în guvernarea ţării din cauza instituţiilor ei prea liberale şi le cere ca la viitoarea conferinţă de la Londra să ia în 
considerare modificarea  în sens restrictiv a sistemului politic din România.  Concomitent  Carol pregăteşte un memoriu 
preconizând înfiinţarea unui Consiliu de Stat cu largi atribuţii, restrângerea prerogativelor Camerei şi a dreptului de vot, crearea 
unui Senat permanent cu membri numiţi, limitarea libertăţii presei, desfiinţarea gărzii civice. Alcătuit cu concurs conservator, 
memoriul este ferm respins de guvernul Ion Ghica. El va fi urmat, în ianuarie 1871, de o scrisoare a principelui Carol către un 
prieten fictiv, publicată în „Allgemeine Zeitung” din Augsburg şi în care Domnitorul critica sever realităţile politice româneşti 
şi îşi exprima intenţia de a renunţa la tron.
 
18/30 decembrie —11/23 martie 1871 Guvern Ion Ghica
interne                   I. Ghica
externe                  N. Gr. Racoviţă; N. Calimachi-Catargiu
finanţe                   D. A. Sturdza
justiţie                   D. Cariagdi
culte şi instrucţie     N. Gr. Racoviţă
război                    E. Pencovici
lucrări publice        D. Berindei
 
Guvernul îi e impus Domnitorului de către Corpurile legiuitoare şi reprezintă coaliţia tuturor fracţiunilor din Cameră ostile 
monarhiei.
 
1871
 
6/18 martie în urma unei anchete parlamentare, Camera adoptă hotărârea ca cei implicaţi în falimentara concesie Strousberg să 
fie urmăriţi pe cale judiciară, în ciuda ameninţărilor lui Strousberg că va şti, cu ajutorul guvernului german, să obţină 
despăgubirile considerabile pe care le reclama.
 
10/22—11/23 martie La sala Slătineanu, cu ocazia celebrării de către colonia germană din Bucureşti a aniversării împăratului 
Wilhelm I şi victoriei Prusiei în războiul franco-german are loc o violentă manifestare antigermană şi antidinastică, poate nu 
organizată de liberalii radicali, aşa cum aveau s-o afirme în repetate înduri, ci de conservatori, dar în atmosfera întreţinută timp 
de doi ani de grupările antidinastice. Manifestarea, protestul consulului german şi atitudinea primului ministru îl determină pe 
Domnitor, hotărât să părăsească ţara, să abdice. Parlamentul, convocat în şedinţă secretă de fostul locotenent domnesc Lascăr 
Catargiu, se declară pentru menţinerea principelui Carol pe tronul României,. evitând astfel să expună ţara unor grave 
complicaţii externe.
 
11/23 martie—4/16 aprilie 1876 Guvern conservator Lascăr Catargiu
interne
L. Catargiu
externe
G.  Costa-Foru;  L.  Catargiu;  V.  Boerescu;  L.  Catargiu;  I. 
Bălăceanu;
finanţe
P. Mavrogheni; G. Gr. Cantacuzino; I. Strat
justiţie
N. Kretzulescu; G. Costa-Foru; Manolache Costache Epureanu; 
Chr. Tell; Al. Lahovari
culte şi instrucţie publică
G. Costa-Foru; Chr. Tell; V. Boerescu; T. Maiorescu; P. P. Carp
război
Chr. Tell; I. Em. Florescu
lucrări publice
N. Kretzulescu; G. Gr. Cantacuzino; Th. Rosetti; Al. Lahovari
332
 
Guvernul, o dată cu instalarea căruia se încheie perioada de instabilitate guvernamentală şi parlamentară, de acomodare atât a 
grupărilor politice cât şi a Domnitorului cu regimul monarhiei constituţionale, rezulta din coalizarea fracţiunilor conservatoare: 
V. Boerescu şi Dimitrie Ghica (cu
ziarul „Presa”, devenit organul întregii coaliţii), M. Costache Epureanu, I. Em. Florescu, Gr. M. Sturdza, Chr. Tell, N. 
Kretzulescu, P. Mavrogheni, G. Costa-Foru, Junimea (P. P. Carp, Th. Rosetti, Ion Strat, Titu Maiorescu etc.) şi Juna dreaptă 
(Al. Lahovari, G. Gr. Cantacuzino, I. Cantacuzino etc.). Din cauza deosebirilor de vederi şi interese şi a veleităţilor de putere, 
coaliţia rămâne o alianţă la vârf a unor grupări politice care nu reuşiseră încă să constituie un partid bine organizat, cu şef unic 
şi un puternic organ de presă. Dincolo de nuanţele diverse, conservatorii militau pentru dezvoltarea organică şi naturală a 
societăţii Româneşti, reprobând o evoluţie precipitată şi vizând adecvarea treptată a ţării, prin stabilitate, ordine şi dezvoltare 
culturală, la instituţiile constituţionale. O tendinţă radicală se va manifesta prin Petiţia de la Iaşi, redactată de un „comitet 
politic al conservatorilor liberali”, prezidat de Gr. M. Sturdza, care cerea: suprimarea sau îngrădirea a numeroase libertăţi 
politice, modificarea sistemului electoral prin mărirea censului la toate colegiile, investirea Domnitorului cu dreptul de a numi 
16 senatori, reînfiinţarea pedepsei cu moartea, colonizarea cu germani etc. Petiţia, neluată în considerare de guvernul Lascăr 
Catargiu, era semnată de 80 de conservatori, între care figurau, cu anumite rezerve, şi junimiştii (cu excepţia lui P. P. Carp).
 
13 martie Se semnează la Londra de către cele 7 puteri europene tratatul consemnând revizuirea stipulaţiilor Tratatului de la 
Paris (1856) privitoare la regimul Mării Negre şi al Dunării. Se reafirmă principiul închiderii strâmtorilor şi se acordă 
Imperiului ţarist, care denunţase încă din 1870 principiul neutralităţii Mării Negre, dreptul de-a deţine flotă de război nelimitată 
şi arsenale pe litoral. Se hotărăşte prelungirea Comisiei Europene a Dunării cu 12 ani, condiţiile reuniunii proiectatei Comisii 
riverane urmând a fi stabilite printr-o înţelegere a statelor riverane, inclusiv România şi Serbia. Se manifestă şi cu acest prilej 
tendinţa Austriei de-a obţine un drept exclusiv asupra Dunării pe tot parcursul ei. Deşi forul internaţional refuzase să ia în 
discuţie doleanţe de mai mică importanţă ale României (consacrarea numelui ţării de ex.), el reafirma principiul neintervenţiei 
în afacerile interne ale statului naţional Român.
 
18 martie Are loc insurecţia proletariatului parizian, răsturnarea dominaţiei burgheziei şi instaurarea Comunei, proclamată 
oficial la 27 martie. La 21—28 mai Comuna este înăbuşită în sânge de către guvernul Thiers, refugiat la Versailles.
 
august Se înfiinţează societatea de asigurare Dacia, din iniţiativa lui V. Boerescu si G. Costa-Foru.
 
14/26—15/27 august Are loc serbarea de la Putna. Tineri din toate provinciile Româneşti, constituiţi într-un Congres al 
studenţilor Români de pretutindeni, au celebrat, într-o atmosferă de entuziastă solidaritate naţională, 400 de ani de la sfinţirea 
ctitoriei lui Ştefan cel Mare. Serbarea s-a bucurat de sprijinul financiar al lui Dimitrie Brătianu şi V. Boerescu.
 
8/20 noiembrie Se desfăşoară la Iaşi Congresul presei de nuanţă liberală, prezidat de A. D. Holban, în vederea stabilirii unei 
conduite comune în presa fracţiunilor faţă de problemele cu care era confruntată ţara. Congresul precedă o largă fuziune între 
fracţiunile liberale.
 
decembrie Se înfiinţează Şcoala Superioară de Război.
 
1872
 
6/18 mai Se deschide agenţia diplomatică Română la Berlin.
 
13/25 septembrie Se inaugurează oficial liniile Piteşti—Bucureşti—Buzău, Galaţi—Tecuci—Roman şi Gara de Nord. Se 
deschide linia ferată Bucureşti—Ploieşti.
 
1873
 
16/28 martie Se deschide agenţia diplomatică Română la Roma.
 
6 iunie Se încheie convenţia de la Schonbrunn (Viena) între Alexandru II, împăratul Rusiei, şi Franz Joseph I, împărat al 
Austriei şi rege al Ungariei. La 23 octombrie aderă la convenţie şi Wilhelm I, împăratul Germaniei, constituindu-se Alianţa 
celor trei împăraţi. Guvernul conservator român încercă o apropiere de cele trei puteri în vederea obţinerii independenţei pe 
cale
diplomatică. Liberalii radicali se opun, considerând că acestea reprezintă pentru România o primejdie mai mare decât Imperiul 
otoman în agonie şi preconizând o solidă consolidare financiară a ţării şi pregătirea armatei pentru acţiune militară.
2/14 noiembrie Se remite reprezentanţilor puterilor garante la Bucureşti nota ministrului de externe V. Boerescu privitoare la 
dreptul României de a angaja negocieri cu caracter economic cu alte state.
1874
24 martie/3 aprilie Se deschide agenţia diplomatică Română la St. Petersburg.
aprilie Se înfiinţează societatea de asigurare România, sub conducerea conservatorului moderat Dim. Ghica.
333
26 noiembrie Parlamentul maghiar votează o nouă lege electorală, prin care se fixează pentru Transilvania un cens foarte 
ridicat care va exclude din rândul alegătorilor pe aproape toţi românii.
1875
ianuarie--martie Se constituie coaliţia de la Mazar Paşa (casa maiorului englez statornicit în România, Stephen Lakeman, fost 
ofiţer în armata otomană sub numele de Mazar Paşa), prin care se pun bazele Partidului Liberal, mai târziu Naţional-Liberal, 
încheindu-se astfel  o activitate începută  din 1871.  La 24 mai/5  iunie formaţiile  I.  C. Brătianu —  C. A.  Rosetti,  M. 
Kogălniceanu, Ion Ghica, A. G. Golescu, G. Vernescu, fracţiunea liberă şi independentă de la Iaşi şi conservatorul dizident M. 
C. Epureanu, subscriu programul cerând:  respectarea  Constituţiei  inclusiv a legii  electorale  de către puterea executivă 
(Domnitor şi guvern), o politică externă care să ţină seama de interesele ţării (mai ales economice); îmbunătăţirea situaţiei 
populaţiilor rurale prin împroprietărirea unor categorii de populaţie, înfiinţarea de şcoli la sate şi aluziv intrarea tocmelilor 
agricole în competenţa dreptului comun, organizare şi justiţie în armată şi abolirea legii miliţiilor asupritoare pentru populaţia 
rurală, scăderea sarcinilor contribuabililor prin scăderea cheltuielilor ,,publice”, descentralizarea administraţiei, magistraturii, 
clerului şi corpului didactic, şi avertizând că respectarea principiilor pactului fundamental poate ,,feri ţara şi instituţiile ei atât de 
excesele despotismului cât şi de comoţiunile violente ale răzbunărilor populare”. Se alege un comitet format din 25 de membri, 
al cărui nucleu este puternicul grup al radicalilor.
22 iunie în urma proiectului avansat de V. Boerescu încă din 1873 şi a unor complicate tratative cu Poarta şi cu celelalte puteri 
garante,  se semnează  la  Viena  Convenţia comercială Româno-austro-ungară  pe 10  ani,  pe principiul  liberului-schimb, 
păgubitoare din punct de vedere economic, dar reprezentând o victorie politică în direcţia dobândirii independenţei. Convenţia, 
votată de Camere în iulie, va fi aspru criticată de liberali care vor demisiona în masă din Corpurile legiuitoare în semn de 
protest.
9 iulie Izbucneşte la Nevesinje, în Herţegovina, răscoala antiotomană care, în august, se va extinde şi în Bosnia. Serbia şi 
Muntenegrul trimit voluntari şi arme. Se declanşează astfel criza orientală, care va dura până în 1878 şi în contextul căreia 
guvernul Român va face demersuri diplomatice pentru obţinerea neutralităţii şi independenţei României. Domnitorul Carol va 
considera posibilă numai rezolvarea pe calea armelor, cu concursul popoarelor direct interesate.
septembrie Au loc festivităţi organizate de Habsburgi la Cernăuţi în vederea sărbătoririi a un secol de la încorporarea 
Bucovinei în Austria, prilej cu care se inaugurează şi Universitatea din Cernăuţi. Partidul Naţional-Liberal Român organizează 
manifestări în memoria Domnitorului Grigore Ghica, care protestase cu preţul vieţii împotriva anexiunii.
decembrie Se înfiinţează societatea de asigurare Unirea, din iniţiativă liberală, fără sprijinul marilor comercianţi şi bancheri. 
Dintre cele trei societăţi de asigurare înfiinţate în aceşti ani, burghezia mare sprijinea Dacia şi România, cea mijlocie şi mică — 
Unirea.
1876
l5/27 martie Apare la Bucureşti cotidianul ,,Timpul”, organ oficial conservator (1876—1884, 1889— 1900, 1919—1922), 
preluând rolul ,,Presei” lui V. Boerescu, care trecuse în opoziţie. Nucleul organizatoric care va asigura apariţia ziarului şi-i va 
imprima orientarea ideologică îi numără pe: Lascăr Catargiu, I. Em. Florescu, P. Mavrogheni, G. Manu, C. Suţu, Al. Lahovari, 
T. Maiorescu, Th. Rosetti, A. Ştirbei, V. Pogor, G. Filipescu, N. Drosu, Gr. Păucescu, G. Băleanu, I.. Paciurea, A. Catargiu, P. 
Millo şi Gr. Triandafil.
15/27 martie Se semnează la Bucureşti Convenţia comercială şi de navigaţie româno-rusă, pe 10 ani.
31 martie/12 aprilie în urma destrămării coaliţiei conservatoare (paralel cu întărirea celei liberale), guvernul conservator 
Lascăr Catargiu demisionează, cu asentimentul Domnitorului, care vedea în conservatori o piedică în dobândirea independenţei 
pe calea armelor.  Legislaţia conservatoare (1871—1876): legea împrumutului domenial (împrumut intern dobândit prin 
ipotecarea a 381 domenii ale statului); legea pentru reînfiinţarea monopolului tutunului; legea pentru instituirea taxei de timbru 
şi înregistrare; legea asupra licenţelor din domeniul comerţului şi industriei băuturilor alcoolice; legea asupra convertirii datoriei 
flotante într-un împrumut perpetuu cu dobânda de 5%; legea pentru rezilierea concesiei Strousberg şi pentru preluarea concesiei 
de către bancherii G. Bleichroder şi A. Hansemann; legea pentru construirea liniei ferate de joncţiune Iaşi-Ungheni şi legea 
joncţiunii cu căile ferate din Austro-Ungaria prin Predeal; legea pentru mai buna organizare a cadrelor superioare ale armatei; 
legea pentru modificarea legii de organizare a puterii armate din 1868 (se dispune organizarea armatei teritoriale unice, puternic 
centralizată, după model german); legea consiliilor judeţene (pentru punerea în acord a legii similare din 1864 cu Constituţia şi 
legea electorală); legea sistemului electiv comunal (două colegii censitare la sate, patru la oraşe; primarul fiind numit de puterea 
centrală se realiza o centralizare autoritară a administraţiei); legea de modificare a legii tocmelilor agricole care specifica în ce 
cazuri poate fi autorizată încheierea unei învoieli, precizând că numai învoielile astfel prevăzute pot fi legalizate de consiliile 
comunale şi executate de administraţie; se introducea clauza de solidaritate, se transformau dobânzile în obligaţii de învoieli 
agricole şi se impunea obligativitatea ţinerii unei evidenţe scrise a învoielilor, pentru evitarea abuzurilor; măsurile, mult mai 
avantajoase pentru ţărani, din proiectul de lege propus de Senat şi sprijinit de L. Catargiu şi M. Kogălniceanu, au fost respinse 
de Cameră, în ciuda marelui număr de deputaţi liberali, Camera va introduce răspicat şi prevederea conform căreia se putea 
apela la sprijinul dorobanţilor pentru constrângerea ţăranilor; legea asupra alegerii mitropoliţilor şi episcopilor în vederea 
constituirii Sinodului Bisericii ortodoxe autocefale române; legea creditului funciar rural, credit funciar moşieresc constituit prin 
asocierea marilor proprietari, baza primei mari instituţii de credit modern din România; crearea creditului funciar urban; legea 
vamală cu clauze protecţioniste şi orientată în direcţia emancipării economice faţă de Poartă; se adoptă tarife generale; legea 
pentru încurajarea industriei zahărului etc. Legea pentru acoperirea deficitului bugetar din 1875 (prin emiterea de bonuri de 
tezaur de 16000000, plata lor urmând să se facă din împrumutul de 42 500 000 pe care guvernul fusese autorizat să-1 
contracteze în străinătate pentru construcţii feroviare) şi legea privind construirea la Bucureşti a unei şcoli militare pregătitoare, 
334
ambele adoptate de Cameră, vor fi votate de Senat în timpul guvernului M. Costache Epureanu. Alte proiecte, ca înfiinţarea 
Băncii Naţionale, vor întâmpina o puternică opoziţie liberală şi nu se vor putea materializa.
4/I6 aprilie — 26 aprilie/8 mai Guvern de tranziţie I. Em. Florescu
interne                  I. Em. Florescu
externe                 D. Cornea
finanţe                  Chr. Tell
justiţie                  D. P. Vioreanu; D. Cornea
culte şi instrucţie    Al. Orăscu
război                    I. Em. Florescu
lucrări publice        Th. Gherghel
27 aprilie/9 mai —23 iulie/4 august Guvern de coaliţie liberală M. Costache Epureanu
interne                G. D. Vernescu
externe               M. Kogălniceanu
finanţe                I. C. Brătianu
justiţie                  M. Pherekyde
culte şi instrucţie    Gh. Chiţu
război                   G. Slăniceanu
lucrări publice        M. Costache Epureanu
Sub acest guvern se votează credite pentru Ministerul de Război, necesare pregătirii armatei. Coaliţia liberală de la Mazar Paşa 
începe să se destrame, o dată cu venirea la putere, liberalii radicali căutând să se debaraseze de elementele moderate.
25 mai/6 iunie Tineretul liberal se organizează în Uniunea Democratică Română, sub conducerea lui Eugen Stătescu, apropiat 
prin idei de I. C. Brătianu.
iunie Alegerile pentru Cameră ca şi cele parţiale pentru Senat, din mai, dau o majoritate zdrobitoare radical liberală, cu. toată 
opoziţia ministrului de interne G. Vernescu. G. Chiţu şi Simeon Mihălescu sunt aleşi cu unanimitate, iar C. A. Rosetti şi N. 
Fleva aproape cu unanimitate.
16/28 iunie Se remite Imperiului otoman şi celorlalte puteri garante memoriul guvernului român, redactat de M. Kogălniceanu, 
prin care se cere: recunoaşterea oficială a numelui de România, recunoaşterea rangului diplomatic al agentului Român din 
Constantinopol, dreptul de a emite monedă cu efigia Domnitorului, dreptul de a acorda decoraţii şi de a încheia convenţii 
comerciale, reglementarea mai multor probleme de frontieră (printre care fixarea hotarului pe talvegul Dunării), dreptul de 
liberă navigaţie pe Dunăre, inviolabilitatea teritoriului Român, încheierea cu Imperiul otoman a unor convenţii: comercială, de 
extrădare, poştală şi telegrafică, ceea ce implica egalitatea între parteneri. Paralel cu acest memoriu Ministerul de Interne 
elaborează şi pune în circulaţie materiale de propagandă pentru neutralitatea României. M. Kogălniceanu propune formarea 
unei comisii parlamentare căreia să-i fie supuse actele diplomatice, întrucât problemele externe erau foarte presante şi hotărârile 
trebuiau luate, cu toată răspunderea, nu numai de guvern, ci şi de parlament.
30 iunie Serbia şi Muntenegru declara război Imperiului otoman cu sprijin rusesc neoficial. România oficial adoptă o politică 
de neutralitate, neoficial, deschide graniţele pentru populaţia civilă din Serbia şi permite trecerea spre Serbia a sute de voluntari 
ruşi.
iulie-august Deputatul Pantazi Ghica prezintă Adunării propunerea iscălită de 30 de deputaţi de a se institui o anchetă 
parlamentară pe lângă fiecare minister şi prefectură; după discutarea în secţiuni, propunerea revine în Cameră semnată de 80 de 
deputaţi în frunte cu E. Stătescu;
se cere punerea sub acuzare a 11 miniştri conservatori, pentru violarea Constituţiei, abuz de putere, îngrădirea libertăţilor şi 
risipa banilor publici. Primul-ministru M. C. Epureanu, exceptat de la darea în judecată, nereuşind, ca şi Domnitorul de altfel, să 
oprească acţiunea, îşi dă demisia;
Camera numeşte o comisie de anchetă formată din 7 membri: Anast. Stolojan, raportor, N. Ionescu, E. Stătescu, N. Fleva, D. 
Giani. D. Brătianu — preşedinte şi N. Voinov — vicepreşedinte demisionează şi sunt înlocuiţi cu G. Misail şi E. Costinescu. 
Camera respinge propunerea de arestare a foştilor miniştri conservatori.
8 iulie Are loc întâlnirea secretă de la Relchstadt, între Franz Joseph I şi Alexandru II, secondaţi de ministrul de externe contele 
Andrassy şi de cancelarul A.  M.  Gorceacov,  în vederea  stabilirii  poziţiei  celor  două imperii  în conflictul oriental.  în 
eventualitatea înfrângerii Turciei, urma să se acorde Serbiei, Muntenegrului şi Greciei independenţa şi extinderi teritoriale, iar 
Bulgariei, Rumeliei şi Albaniei autonomia. Constantinopolul devenea oraş liber. Imperiul habsburgic urma să împartă cu Serbia 
şi Muntenegru, Bosnia şi Herţegovina, iar cel ţarist să ocupe sudul Basarabiei şi regiunea Batum din Armenia.
24 iulie/5 august —24 noiembrie/6 decembrie 1878 Guvern I. C. Brătianu
interne
G. D. Vernescu; I. C. Brătianu; C. A. Rosetti; M. Kogălniceanu
externe
N. Ionescu; I. I. Câmpineanu; M. Kogălniceanu
finanţe
I. C. Brătianu; D. A. Sturdza; I. C. Brătianu; I. I. Câmpineanu
justiţie
E. Stătescu; I. I. Câmpineanu; E. Stătescu
culte şi instrucţie
Gh. Chiţu; I. C. Brătianu
război
G. Slăniceanu; A. Cernat; I. C. Brătianu; A. Cernat
lucrări publice
D. A. Sturdza; G. D. Vernescu; I. Docan; P. S. Aurelian; I. C. Brătianu
335
august La Sibiu are loc, din iniţiativă austriacă, întâlnirea dintre o delegaţie guvernamentală română condusă de I. C. Brătianu 
şi împăratul Franz Joseph I, prilej cu care partea română asigură Imperiul de dorinţa României de a duce o politică de bună 
vecinătate.
29 septembrie/11 octombrie Are loc întrevedere ruso-română la Livadia, (Crimeea), la care participă din partea română 
primul-ministru I. C. Brătianu, ministrul de război G. Slăniceanu ş.a., şi din partea rusă împăratul Alexandru II, cancelarul 
Gorceacov, ministrul de război D. A. Miliutin şi general Ignatiov, ambasadorul rus la Constantinopol. Se discută eventualitatea 
trecerii armatei ruse pe teritoriul Românesc în cazul unui război ruso-turc. Cum trecerea armatei ţariste era inevitabilă, România 
urmărea să nu devină teatru de război, să obţină garanţii în privinţa suveranităţii ci şi a integrităţii teritoriale. Întâlnirea coincide 
cu o concentrare masivă a armatei române. Paralel se continuă demersurile diplomatice pentru recunoaşterea de către puterile 
occidentale a neutralităţii absolute a României. După întâlnirea de la Livadia, se vor continua tratative secrete neratificate de St-
Petersburg, până la sfârşitul anului Imperiul ţarist nefiind încă sigur de declanşarea războiului cu Poarta.
octombrie—noiembrie Se votează păstrarea mai departe a rezervelor sub arme şi un credit de 4000000 pentru completarea 
armamentului.
11/23 decembrie Se deschide conferinţa reprezentanţilor puterilor europene la Constantinopol care, în vederea evitării 
conflictului militar, cere Porţii să facă concesii popoarelor din Imperiu. În aceeaşi zi, pentru torpilarea conferinţei, se promulgă, 
cu încurajarea Angliei, o constituţie cu aparenţe liberale, elaborată de Midhat Paşa. România şi Serbia sunt declarate provincii 
privilegiate ale Imperiului otoman, ceea ce declanşează vehemente proteste din partea Parlamentului Român concretizate în 
moţiuni votate şi trimise Porţii şi marilor puteri. Tratativele dintre puteri vor continua în vederea salvgardării păcii, însă fără 
succes.
1877
15 ianuarie Se încheie la Budapesta convenţia secretă ruso-austro-ungară Rusia consimte la ocuparea Bosniei şi Herţegovinei 
de către Habsburgi, în schimbul neutralităţii în cazul unui război ruso-turc. Se stipulează ca cele două imperii să nu admită 
crearea unui mare stat slav în sudul Dunării.
aprilie—iunie Corpurile legiuitoare votează o serie de legi impuse de iminenţa războiului; legea rechiziţiilor militare; 
mobilizarea şi constituirea miliţiilor în corpuri active; modificarea legii gărzilor orăşeneşti; suspendarea oricăror procese şi 
urmăriri judecătoreşti pentru militarii aflaţi sub steaguri; executarea de către comunele rurale a lucrărilor agricole pentru 
rezerviştii chemaţi sub arme; acordarea de credite suplimentare Ministerului de Război; recrutarea corpului ofiţeresc;
legiferarea dreptului ofiţerilor români din armate străine de a servi în armata Română şi de a obţine cetăţenia română şi dreptul 
la pensie. Pentru acoperirea deficitului bugetar şi crearea de resurse suplimentare s-au luat unele măsuri financiare: taxa de 5% 
asupra salariilor, sporirea costului biletelor de tren şi a taxei de timbru şi înregistrare etc. S-au votat credite pentru armată până 
la un total de 19 833 131 lei, care urmau a fi acoperite cu bonuri de tezaur; cum procedaseră şi alte guverne în situaţii similare 
se dispune emiterea de bilete ipotecare (prima hârtie monedă din România) în valoare de 26 260 000 lei, garantate cu 
proprietăţile libere ale statului cu valoare cel puţin dublă, o măsură pozitivă care n-a adus inflaţie, înlesnind în schimb 
finanţarea războiului. Întrucât încasările statului prin plăţile făcute de armata rusă au fost excedentare în a doua jumătate a 
anului 1877, biletele ipotecare au fost puse efectiv în circulaţie în 1878, cu ele achitându-se în primul rând rechiziţiile pentru 
armată
3/15 aprilie M. Kogălniceanu preia din nou Ministerul de Externe.
4/16 aprilie Se semnează la Bucureşti Convenţia politică româno-rusă prin care guvernul român acceptă trecerea trupelor 
ţariste pe teritoriul Românesc, iar cel ţarist se angajează să garanteze integritatea şi suveranitatea României. La convenţia de 
principiu avea să se anexeze o convenţie specială (26 de articole) care prevedea între altele; legătura dintre armata rusă şi 
autorităţile locale să fie mijlocită numai de comisarii români; toate cheltuielile să revină guvernului rus şi să se plătească în aur; 
aprovizionarea trupelor să se facă la preţuri convenite; transportul trupelor să beneficieze de o reducere de 40%; unităţile 
militare imperiale să nu treacă prin Bucureşti.
6/18 aprilie Se publică decretul de mobilizare generală a armatei Române încheiată la 15/27 aprilie. Trupele Române ocupă 
poziţii defensive pe Dunăre. Totalul forţelor mobilizate se ridică la 100000 de oameni din care 58700, efectivul armatei de 
operaţii (1 602 ofiţeri) cu 12300 de cai şi 190 de tunuri. Sunt mobilizaţi pentru instruire 14000 de tineri din contingentul 1877.
 
10/22 aprilie Relaţiile diplomatice dintre România şi Poartă se întrerup.
 
11/23 aprilie Trupele ţariste trec frontiera României înainte ca Adunările să fi votat Convenţia Româno-rusă; trecerea şi 
înaintarea nu fuseseră în prealabil comunicate guvernului, care se alarmează. Pe 12/24 aprilie guvernul dă un comunicat prin 
care se anunţă intrarea trupelor ruseşti pe teritoriul României şi se dau indicaţii prefecţilor cu privire la atitudinea pe care trebuie 
s-o adopte; populaţia de la Dunăre e sfătuită să se retragă în interiorul ţării. Armata rusă din Balcani va avea un efectiv de 330 
000 de militari, cea turcă 200 000, plus flotila de pe Dunăre.
 
12/24 aprilie Imperiul ţarist declară război Porţii, căutând să lase impresia că este mandatar al marilor puteri. Începe ofensiva 
din Caucaz. Domnitorul Carol şi primul-ministru vor insista în cursul mai multor discuţii purtate în aprilie-mai cu marele duce 
Nicolae, comandantul suprem al trupelor de operaţii din Balcani, ca armata Română să aibă peste Dunăre o bază proprie de 
336
acţiune şi conducere naţională, pentru ca la încheierea păcii contribuţia României la victorie să poată fi apreciată în mod corect. 
Rusia ţaristă va refuza iniţial propunerea de colaborare militară, apoi, într-o a doua fază, va lăsa să se înţeleagă că ar dori o 
asemenea cooperare, cu condiţia ca armata Română să fie comandată de marele duce Nicolae.
 
14/26 aprilie Corpurile legiuitoare se întrunesc în sesiune extraordinară pentru a aproba Convenţia româno-rusă şi a lua unele 
măsuri financiare cerute de necesităţile războiului. În mesajul de deschidere prezentat de Domnitor se amintea că toate 
stăruinţele depuse pe lângă Poartă şi celelalte puteri în vederea asigurării neutralităţii României au rămas fără rezultat; naţiunea 
Română nu mai putea conta decât pe ea însăşi; trecerea armatelor ruse fiind imperios necesară şi hotărâtă, guvernul s-a 
preocupat de menţinerea instituţiilor şi drepturilor politice, de garantarea hotarelor ţării şi de luarea unor măsuri pentru ca 
trecerea trupelor să fie cât mai puţin împovărătoare pentru populaţie; în acest scop s-a impus încheierea Convenţiei româno-
ruse. În urma unor aprinse discuţii, Convenţia a fost votată la 16/28 aprilie, cu o majoritate constituită din reprezentanţi ai 
tuturor grupărilor politice.
 
21 aprilie/3 mai După ratificarea Convenţiei româno-ruse artileria turcă bombardează nu numai Brăila, unde erau trupe ruseşti, 
ci şi Calafatul, Bechetul, Olteniţa şi Călăraşii, unde trupele nu ajunseseră deşi, la cererea Porţii, guvernul Român, în speranţa 
recunoaşterii neutralităţii, acceptase să retragă trupele de pe linia Dunării. Poarta, declarând pe Români drept rebeli, notifică pe 
cale diplomatică că sultanul dispune detronarea principelui vasal din România. Kogălniceanu va protesta pe lângă cabinetele 
europene, menţionând că toate acestea nu sunt de natură a menţine neutralitatea României.
 
26 aprilie/8 mai Artileria română de la Calafat deschide focul asupra Vidinului, ca replică la bombardamentele turceşti.
 
29 aprilie/11 mai Adunarea votează intrarea în război a României împotriva Imperiului otoman, lăsând guvernului libertatea de 
a alege momentul declarării independenţei de stat. Senatul ratifică hotărârea pe 30 aprilie/12 mai.
 
9—10/21—22 mai întrunit în sesiune extraordinară, Parlamentul Român proclamă independenţa de stat a României. Declaraţia 
de independenţă este citită de ministrul de externe M. Kogălniceanu. Se recomandă guvernului să facă demersurile diplomatice 
necesare recunoaşterii şi garantării noii stări de fapt pe plan internaţional. Marile puteri nu vor recunoaşte noul statut al 
României aşteptând încheierea războiului. În aceeaşi zi, ca prime acte ale statului suveran român, Parlamentul votează 
înfiinţarea ordinului Steaua României şi anularea tributului către Poartă (914000 lei), acesta urmând a fi afectat întreţinerii 
armatei. Dezbaterile s-au desfăşurat într-o atmosferă de mare entuziasm popular.
 
17/29 mai Se constituie comitetul din Sibiu pentru ajutorarea soldaţilor români răniţi în război. 350 de comitete similare 
declarate ilegale de autorităţi se vor organiza şi vor activa în provinciile Româneşti din Imperiul austro-ungar.
 
19/31 iulie După un prim atac asupra Plevnei, respins cu mari pierderi pentru armatele ţariste, marele duce Nicolae trimite 
Domnitorului Carol următoarea telegramă: „Turcii adunând cele mai
mari mase de trupe la Plevna ne zdrobesc. Rog să faci fuziune, demonstraţiune şi, dacă se poate să treci Dunărea cu armata după 
cum doreşti între Jiu şi Corabia. Demonstraţiunea aceasta este neapărat necesară pentru înlesnirea mişcărilor mele”. Analizând 
situaţia creată, guvernul Român şi Marele Cartier General au acceptat ca armata Română să participe la marea bătălie de la 
Plevna, urmând să se discute detaliile de cooperare, cu stabilirea precisă a naturii relaţiilor dintre cele două armate. Primele 
unităţi Române trec Dunărea şi preiau paza podului de la Zimnicea.
 
23 iulie/4 august În urma trecerii Dunării se reorganizează întreaga armată activă Română;
armata de operaţii de sub conducerea generalului Al. Cernat e destinată acţiunilor din jurul Plevnei.
 
9/2l august în urma tratativelor purtate la Gornâi-Studen între Domnitorul Carol şi ţarul Alexandru II, în vederea reglementării 
cooperării celor două armate, cu respectarea individualităţii şi unităţii de comandă a armatei Române, se hotărăşte ca la Plevna 
să se constituie din trupele Române şi ruse un singur corp, armata de vest, sub conducerea Domnitorului Carol, având drept şef 
de stat-major pe generalul Zotov. Paralel cu începerea acţiunilor militare se continuă tratativele diplomatice cu cabinetele 
europene.
 
27 august/8 septembrie - 31 august/12 septembrie Patru asalturi succesive asupra Plevnei se soldează cu cucerirea redutei 
Griviţa 1, din sistemul de apărare al Plevnei, şi cu pierderea a 24% din efectivele româno-ruse angajate în cucerirea Plevnei. 
Plevna — punctul critic al frontului din Balcani — va fi încercuită şi asediată.
 
7—9/19—21 noiembrie După lupte grele trupele române cuceresc cetatea Rahova.
 
15/27 noiembrie Se reia activitatea Adunărilor legislative. În cursul dezbaterilor s-a evidenţiat necesitatea şi importanţa 
strategică a trecerii Dunării de către trupele Române în urma înfrângerii ruşilor în faţa Plevnei. Parlamentul este informat că, în 
eventualitatea eşecului campaniei ruse în sudul Dunării, otomanii intenţionau să dicteze condiţiile de pace la Bucureşti, 
impunând stabilirea unei linii fortificate pe Prut, apărată de garnizoane turceşti pe cheltuiala României, căreia i s-ar fi dublat 
tributul anual. M. Kogălniceanu informează că puterile europene s-ar fi opus acestor acţiuni, pe motiv că România însăşi 
declarase război şi se proclamase independentă; se impunea deci ca armata Română să contribuie efectiv la înfrângerea trupelor 
otomane.  În cursul sesiunii  parlamentare noiembrie—iulie 1878 se promulgă următoarele legi:  deschiderea  de credite 
extraordinare pentru armată; legea pentru asigurarea pensiei de urmaş pentru văduvele, copiii şi părinţii soldaţilor Români 
căzuţi pe front sau deveniţi invalizi; legea pentru înfiinţarea pe seama statului a patru orfelinate pentru copiii victimelor 
337
războiului; legi pentru deschiderea unor credite extraordinare destinate întreţinerii prizonierilor turci conform regimului de 
prizonierat din statele civilizate; credite pentru asanarea locurilor infestate de epidemii; plata rechiziţiilor militare; scutirea pe 
viaţă a rezerviştilor luptători de unele contribuţii către stat; scutirea de impozite directe pe 1877 a populaţiei din Calafat, Bechet, 
Giurgiu şi Slobozia, care suferise cel mai mult de pe urma bombardamentelor otomane; măsuri în vederea aplicării articolelor 5 
şi 6 (împroprietărirea însurăţeilor şi valizilor), din legea rurală 1864, luate în urma interpretărilor şi moţiunilor parlamentare cu 
privire la situaţia ţărănimii, care ducea tot greul războiului (măsuri care vor face posibilă împroprietărirea ulterioară a 48 342 
familii ţărăneşti). În aceeaşi sesiune sunt puse în discuţia Adunării următoarele proiecte de lege, ulterior votate: reorganizarea 
agenţiilor diplomatice, prin care se modifica denumirea şi definirea funcţiilor reprezentanţilor români în străinătate în funcţie de 
noul statut al ţării; reglementarea responsabilităţii ministeriale;  interpretarea legii electorale din 1866 în sensul întăririi 
Colegiului III, în care să intre numai burghezia urbană (liberalii radicali avuseseră intenţia să modifice legea. electorală în sens 
mult  mai  democratic,  dar  puternica  opoziţie  conservatoare  era  un  semn  că  nu  sosise  încă  momentul  unei  asemenea 
reglementări); legea prin care bancherilor care aveau relaţii cu străinătatea li se scădeau patentele de la l400—300 la 900—200 
de lei, egalizându-le astfel cu cele ale bancherilor cu activitate internă; legea asupra organizării comunale, cu prevederi 
administrative şi electorale care să facă din comune nucleul organizării politice generale (în locul celor două colegii ale legii din 
1874 se propunea un singur colegiu şi se întărea descentralizarea); legea pentru instituirea unui consiliu superior al armatei sub 
preşedinţia ministrului de război, menit să asigure, prin mijlocirea unei comisii permanente cu atribuţii legislative şi de control, 
o conducere colectivă a armatei.
 
28 noiembrie/10 decembrie Trupele Române cuceresc puternicele redute de la Opanez, din sistemul de apărare al Plevnei, 
luând prizonieri 7000 de ostaşi turci. După o tentativă nereuşită de a sparge încercuirea printr-un atac puternic, generalul Osman 
Paşa se predă colonelului român
Cerchez şi semnează capitularea armatei turce de la Plevna, compusă din 40 000 de soldaţi, 10 generali, peste 130 de ofiţeri 
superiori, 2000 de ofiţeri inferiori şi dotată cu 74 de tunuri.
 
1878
 
Apare ziarul ,,Binele public”, editat de gruparea liberalilor moderaţi din jurul lui G. Vernescu.
 
Prin desprinderea unei părţi din fracţiunea liberă şi independentă se formează la Iaşi gruparea liberalilor moderaţi, sub 
conducerea lui G. Mârzescu, V. Conta, Gr. Cobălcescu, Gr. Buicliu, D. Brândza ş.a., cu organul de presă ,,Steaua României”. 
Conservatorii considerau drept adevărat conducător al grupării pe M. Kogălniceanu.
 
Se constituie în jurul ziarului ,,Timpul” prima organizaţie conservatoare care îşi desfăşoară activitatea în baza unui 
statut. Acesta cuprindea prevederi privitoare la modalitatea de subvenţionare a ,,Timpului”, acorda drept tuturor susţinătorilor 
materiali ai ziarului de verificare a gestiunii şi de fixare a orientării lui prin desemnarea, din rândul lor anual a 4 reprezentanţi 
care să colaboreze cu 3 delegaţi ai fondatorilor ziarului (A. Ştirbei, P. Mavrogheni, C. Suţu, T. Maiorescu, Th. Rosetti) în cadrul 
comitetului de redacţie al cotidianului. Nu toţi conservatorii vor fi mulţumiţi de orientarea ziarului; P. Mavrogheni şi P. P. Carp 
combat linia agresivă contra Domnitorului şi colaborarea cu M. Costache Epureanu.
 
ianuarie Consiliul de Miniştri al României îl trimite pe colonelul Eraclie Arion la Cazanlâc spre a trata cu delegaţii Porţii 
condiţiile armistiţiului şi preliminariile păcii între România şi Imperiul otoman; se preciza că va fi nul şi neavenit orice act care 
ar privi România şi la a cărui elaborare ea nu va fi participat; directorul cancelariei diplomatice a Marelui Cartier General al 
armatei imperiale ruse îi pune în vedere primului-ministru român să transmită la St. Petersburg vederile sale privind bazele 
păcii. Curtea imperială rusă transmite guvernului român prin intermediul generalului Ion Ghica, agentul diplomatic Român la 
St. Petersburg, ,,intenţia de a relua partea Basarabiei până la Chilia; în compensaţie România va primi Delta Dunării şi 
Dobrogea până la Constanţa”, guvernul ţarist precizând că este pentru o înţelegere bilaterală La Viena ambasada imperială rusă 
afirma că retrocedarea a fost convenită între guvernul român şi cel rus; M. Kogălniceanu protestează, precizând că ştia din iulie 
1877 de înţelegerea de la Reichstadt, prin care retrocedarea era convenită între cele două guverne imperiale şi nu între guvernul 
ţarist şi cel Român. La mijlocul lui ianuarie generalul Ignatiev are o întrevedere la Bucureşti cu I. C. Brătianu şi M. 
Kogălniceanu pentru reglementarea raporturilor între  România şi Rusia, dar problemele litigioase nu pot fi soluţionate, 
rămânând ca ele să fie supuse discuţiei marilor puteri. În contextul încordării relaţiilor dintre Imperiul austro-ungar şi Imperiul 
ţarist, care nu mai era dispus să respecte înţelegerile bilaterale anterioare războiului, se spera ca integritatea teritorială a 
României să nu fie afectată. Conflictul dintre cele două imperii va fi aplanat de cancelarul Bismarck care va pacifica şi relaţiile 
încordate dintre Anglia şi Rusia ţaristă.
 
12/24 ianuarie După un atac violent, trupele române ocupă Smârdanul, punct important al sistemului defensiv al Vidinului.
 
15/27 ianuarie Artileria română de pe amândouă malurile Dunării deschide foc masiv asupra Vidinului.
 
19/31 ianuarie Se semnează armistiţiul ruso-româno-turc.
 
februarie—iunie Se dezvoltă în prezenţa miniştrilor interpelări parlamentare provocate de ştirea. că unele din condiţiile de 
pace avansate Porţii ar afecta integritatea teritorială. a României. Primul-ministru declară că „niciodată naţiunea romana nu va 
consimţi nu la cesiunea, dar nici la schimbul unei părţi din teritoriul său”. în Corpurile legiuitoare se votează moţiuni în sensul 
acesta, comunicate agenţiilor diplomatice Române. Dezbaterile continuă şi m lunile următoare în şedinţe publice, dar mai ales 
secrete, şi iau o turnură critica în aprilie, când deputaţi şi senatori critică concentrările de trupe ţariste în preajma Bucureştilor şi 
338
ameninţările cancelarului Gorceacov de a ocupa ţara şi a dezarma armata Română în cazul când guvernul ar mai protesta 
împotriva prevederilor Păcii de la San-Stefano. Proclamaţia lui Gorceacov ilustrează cu prisosinţă intenţiile guvernului de la 
Petersburg. ,,Locuitori ai Bucureştiului, complicaţiile politice survenite în ultimul timp fac indispensabilă ocuparea temporară a 
oraşului Bucureşti de către trupele armatei
imperiale ruse. Generalul locotenent contele Olsufiev este numit guvernator militar iar colonelul Tugenhold, locţiitor al 
guvernului militar al oraşului, iar pe toată durata ocupaţiei este declarată starea de asediu. Armata imperială nu vine ca 
inamic...”. Se hotărăşte rezistenţă militară în Oltenia şi nord-vestul Munteniei şi retragerea Domnitorului şi guvernului la 
Craiova. În perspectiva Congresului de pace de la Berlin, Corpurile legiuitoare încurajează activitatea diplomatică a guvernului 
în direcţia admiterii României la lucrările Congresului. În acest context, I. C. Brătianu cere Camerei să voteze retragerea 
acţiunii intentate foştilor miniştri din guvernul conservator.
19 februarie/3 martie Se semnează la San-Stefano preliminariile de pace ruso-turce, prin care se recunoaşte independenţa 
României, Serbiei şi Muntenegrului şi autonomia Bulgariei, Bosniei şi Herţegovinei; Dobrogea este cedată Rusiei, care îşi 
rezerva dreptul de a o remite României în schimbul judeţelor din sudul Basarabiei; articolul 8 prevede că trupele de ocupaţie 
ruse din Bulgaria îşi vor păstra comunicaţiile prin România.
vara Intră în vigoare regulamentul pentru executarea articolelor 5 şi 6 din legea rurală din 1864, articole privitoare la 
împroprietărirea însurăţeilor şi valizilor, de pe moşiile statului, acţiune pregătită încă în 1876, dar întreruptă de izbucnirea 
războiului.
1/13 iunie—1/13 iulie Se desfăşoară lucrările Congresului internaţional de pace de la Berlin, consacrat revizuirii Tratatului de 
la San-Stefano. România participă numai cu titlu consultativ, prin audierea unei delegaţii alcătuită din I. C. Brătianu şi M. 
Kogălniceanu, care înaintase în prealabil  Congresului un memoriu  cuprinzând cererile României;  Congresul recunoaşte 
independenţa României şi dreptul ei asupra Dobrogei — inclusiv Mangalia şi Silistra — şi Deltei Dunării; judeţele Bolgrad, 
Cahul şi Ismail sunt reanexate de Imperiul ţarist; recunoaşterea independenţei României era condiţionată pe de o parte de 
acceptarea acestor modificări teritoriale, pe de alta, ca şi cea a Serbiei, de prevederea ca drepturile politice şi civile să nu fie 
condiţionate de cultul religios. Această imixtiune în treburile interne ale unor state independente se datora în mare parte 
presiunilor exercitate, pe durata întregii crize orientale, de Alianţa izraelită, care urmărea apărarea intereselor populaţiei 
evreieşti din întregul Imperiu otoman şi care, în acest scop, zădărnicea încheierea de convenţii comerciale şi de credit între 
statele balcanice în plină conflagraţie şi Europa occidentală. În 22 iunie M. Kogălniceanu transmite in ţară că delegaţia română 
a refuzat să se supună verdictelor Congresului şi că ,,ţara are întreaga libertate de a se pronunţa”. Lucrările Congresului vor 
reglementa regimul Dunării în sensul dorit de Austria - constant preocupată din interese economico-politice de a monopoliza 
fluviul şi în plus îngrijorată de noua situaţie de stat riveran creată Rusiei ţariste. Se menţine regimul de liberă navigaţie în 
virtutea căruia se impun dărmarea tuturor forturilor de pe malurile fluviului în aval de Porţile de Fier şi interzicerea navigaţiei 
bastimentelor de război pe aceeaşi porţiune. Austro-Ungaria obţine dreptu1 de-a efectua lucrările de la Porţile de Fier şi de-a 
percepe taxele necesare pentru acoperirea cheltuielilor. Comisia Europeană, din care urma să facă parte şi România, este 
menţinută, extinzându-i-se competenţa până la Galaţi, în completă independenţă faţă de autoritatea de stat. Braţul Chilia intră 
sub controlul absolut al Rusiei. Membrilor Comisiei Europene asistaţi de reprezentanţi ai statelor riverane le revine sarcina de-a 
elabora un regulament de navigaţie şi poliţie fluvială aplicabil numai pe porţiunea Porţile de Fier—Galaţi şi asemănător celui 
deja existent pentru Dunărea maritimă.
11 septembrie Agenţia diplomatică Română de la Viena este ridicată la rangul de legaţie, prima legaţie Română din străinătate. 
În următorii doi ani statul Român va avea legaţii la: Petersburg, Atena, Belgrad, Sofia, Roma, Bruxelles, Berlin, Londra, Paris.
15/27 septembrie Se deschide sesiunea Corpurilor legiuitoare, destinată mai ales dezbaterii prevederilor Tratatului de la Berlin. 
La 27 februarie/11 martie 1879 Adunarea deputaţilor votează o moţiune (cu o majoritate de 71 de voturi contra 19) în care se 
declară oportunitatea revizuirii articolului 7 din Constituţie, privitor la condiţiile de împământenire şi implicit de dobândire a 
drepturilor politice. Parlamentul va mai legifera: legea referitoare la neînstrăinarea pământurilor ţărăneşti primite în 1864, 
datorată iniţiativei lui C. A. Rosetti (posesorii loturilor ţăranilor împroprietăriţi trebuiau să restituie aceste loturi în schimbul 
unei despăgubiri invers proporţională cu beneficiile aduse în perioada înstrăinării); legea suplimentară privitoare la consulatele 
Române precum şi la administraţia centrală a Ministerului Afacerilor Străine; legea privind înfiinţarea Academiei Române. Se 
respinge proiectul privitor la lărgirea acţiunii de împroprietărire de pe moşiile statului a ţăranilor care luptaseră în războiul de 
independenţă.
 
octombrie În urma evacuării sudului Basarabiei Rusia recunoaşte independenţa României.
8/20  octombrie 
Dobrogea  şi  Delta  Dunării  intră  oficial  în  componenţa  României;  autorităţile
Române preiau administraţia noii provincii la 14/26 noiembrie.
 
25 noiembrie/7 decembrie-10/22 iulie 1879 Guvern I. C. Brătianu
Interne
externe
finanţe
justiţie
culte şi instrucţie
război
lucrări publice
I. C. Brătianu
I. I. Câmpeanu
D. A. Sturdza
Eug. Stătescu
G. Cantili
I. C. Brătianu; N. Dabija
M. Pherekyde
 
decembrie Comisia Europeană desemnată să traseze în Dobrogea graniţa româno-bulgară votează ocuparea de către România a 
avanpostului de la Arab-Tabia, în virtutea prevederilor Tratatului de la Berlin, care stipula desfiinţarea sistemului defensiv al 
339
Silistrei; trupele Române ocupă fortificaţia, dar se retrag peste doi ani, când, în urma încordării relaţiilor diplomatice dintre 
România şi Imperiul ţarist, comisia revine la sfârşitul lui 1879 asupra hotărârii luate.
 
1879
 
Începe construirea  liniei  ferate Buzău—Mărăşeşti,  prima executată  de statul Român  (va fi inaugurată la 18/30 
octombrie 1881).
 
Se termină construirea căii ferate Ploieşti-Predeal.
 
Se deschide la Bucureşti sucursala agenţiei de presă Havas, prima agenţie de presă din România.
 
mai încep alegerile pentru Adunarea Constituantă (Camerele de revizuire), care urma să modifice Constituţia din 1866 conform 
prevederilor Tratatului de la Berlin.
 
22 mai Parlamentul ungar votează o nouă lege şcolară (legea Trefort) vizând maghiarizarea populaţiilor din Transilvania prin 
instituirea obligativităţii predării limbii maghiare pe teritoriul aparţinând Ungariei.
 
11/23 iulie - 9/21 aprilie 1881 Guvern I. C. Brătianu
interne                  M. Kogălniceanu; I. C. Brătianu; Anast. Stolojan; Al. Tenachiu
externe                 V. Boerescu
finanţe                  D. A. Sturdza; I. C. Brătianu; I. I. Câmpineanu; I. C. Brătianu
justiţie                   Anast. Stolojan; D. Giani
culte şi instrucţie     N. Kretzulescu; V. Boerescu; V. Conta
război                    D. Lecca; G. Slăniceanu
lucrări publice        I. C. Brătianu; N. Dabija
 
5/17 august Se încheie convenţia româno-austro-ungară privind joncţiunea celor două reţele feroviare la Vârciorova.
 
7 octombrie Tratat secret de alianţă germano-austro-ungar împotriva Rusiei ţariste şi a Franţei, baza blocului militar al 
puterilor centrale.
 
13/25 octombrie Se votează legea de revizuire a articolului 7 din Constituţia României, care prevede acum că ,,Diferenţa de 
credinţe religioase şi confesiuni nu constituie o piedică spre a dobândi drepturile civile şi politice şi a le exercita”; legea de 
revizuire mai stabilea modul de împământenire, care era individual, naturalizarea în bloc neacordându-se decât evreilor care 
participaseră la războiul de independenţă, în număr de aproximativ 900. Se urma astfel linia unei evoluţii fireşti a legislaţiei 
naţionale, dar cu sentimentul că România fusese supusă unor grave ingerinţe în treburile sale interne.
 
26 noiembrie/6 decembrie Italia recunoaşte independenţa României.
1880
Chestiunea Dunării Dacă după Congresul de la Berlin Austro-Ungaria fusese preocupată de-a întări autoritatea Comisiei 
Europene în opoziţie cu interesele Petersburgului şi amânase crearea Comisiei riveranilor, începând din 1880 va acţiona în 
vederea obţinerii controlului între Porţile de Fier şi Galaţi prin intermediul preconizatei comisii. Conflictul româno-austro-ungar 
va domina timp de trei ani toate dezbaterile Comisiei Europene a Dunării legate de reglementarea navigaţiei în aval de Porţile 
de Fier. În sesiunea mai-iunie 1880 a Comisiei un comitet alcătuit din delegaţii Austro-Ungariei, Germaniei şi Italiei prezintă un 
anteproiect de statuare a regimului de navigaţie între Porţile de Fier şi Galaţi prevăzând crearea unei comisii mixte însărcinată 
cu executarea şi supravegherea aplicării regulamentului de navigaţie şi poliţie fluvială pe Dunărea de Jos, compusă din câte un 
delegat al fiecărui stat riveran şi unul al Austro-Ungariei cu funcţia de preşedinte permanent şi dispunând de vot preponderent 
Comisiei Mixte urmau să-i fie subordonaţi nu numai inspectorii şi subinspectorii însărcinaţi cu controlul navigaţiei, ci şi 
căpitanii tuturor porturilor prin scoaterea lor de sub autoritatea teritorială. Tot în competenţa ei urma să intre şi aprobarea 
construirii oricărui fel de stabiliment pe malurile fluviului precum şi judecarea în ultimă instanţă a diferitelor contestaţii şi litigii 
legate de navigaţia fluvială. În plus Comisia Mixtă putea modifica ,,după nevoi” orice clauză a regulamentului de navigaţie. 
Anteproiectul odată aplicat ar fi afectat grav suveranitatea statelor riverane. Neobţinând adeziunea unanimă în Comisia 
Europeană a Dunării prin opoziţia României, demersul Austro-Ungariei va rămâne fără rezultat. România susţinea teza ca 
supravegherea aplicării regulamentului de navigaţie fluvială să intre în competenţa Comisiei Europene iar executarea acestuia 
să rămână un atribut al fiecărui stat riveran în parte. Căutând, în condiţiile internaţionale existente, să nu ajungă la o ruptură cu 
Puterile Centrale, guvernul Român va angaja tratative directe cu dubla monarhie, în schimbul acceptării acesteia în Comisia 
Mixtă, căutând să obţină renunţarea la votul preponderent. Austro-Ungaria, încurajată de Germania, nu va înţelege să cedeze în 
faţa României.
ianuarie Fracţiunea liberală condusă de Gh. Vernescu, liberalii sinceri, de orientare politică mai conservatoare, părăseşte 
partidul liberal, constituindu-se ca gruparea politica autonomă, cu organ de presă ,,Binele public”. Programul noii formaţiuni 
publicat în aprilie şi semnat şi de N. Ionescu, şeful fracţiunii libere şi independente de la Iaşi, prevedea: respectarea Constituţiei, 
îmbunătăţirea soartei ţăranilor prin învăţământ şi justiţie, fondarea unor instituţii de credit rural pentru sprijinirea marilor 
producători  de  cereale  preocupaţi  de  prelucrarea  industrială  a  produselor  agricole,  descentralizare,  formarea  unui corp 
competent  de  funcţionari,  trecerea  efectivă  la  învăţământul  primar  gratuit  şi  obligatoriu,  promovarea  învăţământului 
profesional, îmbunătăţirea situaţiei corpului didactic. Colaborarea strânsă a fracţiunii libere şi independente cu conservatorii 
340
anunţă viitoarea fuzionare a grupării G. Vernescu cu conservatorii.
Încep lucrările de rectificare şi adâncire a cursului Dîmboviţei — conform planurilor arhitectului Gr. Cerchez — încheiate în 
1883. Dispar braţele secundare şi ostroavele, se taie coturile iar tranşeea adâncă săpată de la Ciurel la Abator va feri oraşul de 
inundaţii.
16/28 ianuarie Legea pentru înfiinţarea Casei de Economii.
29 ianuarie/10 februarie Se votează legea privind răscumpărarea de către statul român de la Societatea acţionarilor a căii 
ferate Roman—Vârciorova după tratative îndelungate şi sub presiunea Germaniei care condiţiona recunoaşterea independenţei 
de acceptarea răscumpărării căii ferate, preluată după falimentul Strousberg de un grup de bancheri din anturajul cancelarului 
Bismarck.
3/15 februarie Conservatorii, la iniţiativa lui M. Costache Epureanu, încep să-şi organizeze structurile de partid, publică un 
statut şi un program (de altfel foarte vag) şi înfiinţează la Bucureşti un Club politic central, al cărui preşedinte este M. Costache 
Epureanu şi, în perspectivă comitete locale (structuri organizatorice de inspiraţie liberală). Clubul va subvenţiona şi editarea 
ziarului ,,Timpul”, al cărui prim-redactor este numit M. Eminescu. M. Costache Epureanu neprezentând, prin oscilaţiile lui între 
partide, suficiente garanţii de stabilitate politică, nu reuşeşte să atragă înlăuntrul noii structuri de partid câteva dintre cele mai 
marcante personalităţi conservatoare printre care P. P. Carp, D. Ghica, G. Gr. Cantacuzino şi Gr. M. Sturdza. Gr. M. Sturdza va 
constitui Partidul Democraţiei Naţionale, având drept organ de presă ,,Democraţia naţională” şi preconizând o politică externă 
orientată în direcţia unei alianţe cu Imperiul ţarist. V. Boerescu şi Dim. Ghica, conservatori moderaţi, evoluaseră anterior, prin 
concepţiile lor economice, către partidul liberal şi intraseră în sfera de influenţă a lui I. C. Brătianu. Junimiştii au manifestări
parlamentare proprii şi atitudine rezervată faţă de acţiunile extra-parlamentare ale conservatorilor, inclusiv constituirea Clubului 
conservator, la care totuşi aderă în bloc.
 
8/20 februarie Germania, Anglia şi Franţa recunosc independenţa de stat a României.
 
25 februarie/9 martie O comisie de anchetă a Senatului îşi dă verdictul, declarîndu-1 nevinovat pe Simeon Mihălescu, acuzat 
de-a fi aprobat furnizorului armatei ruse Warszawski să facă transporturi peste Dunăre cu atelaje româneşti rechiziţionate şi 
ţăranii proprietari ai acestora.
 
9/21 martie Legea pentru organizarea Dobrogei
 
30 martie/11 aprilie Adunarea deputaţilor, la propunerea lui D. Giani, votează acordarea lui C. A. Rosetti a unei pensii de 1 
000 de lei pe lună, reversibilă, la moartea titularului, asupra soţiei, plus suma de 150 000 lei plătibili imediat cu titlu retroactiv 
(propunerea mai fusese făcută în 1868, dar C. A. Rosetti refuzase).
 
17/29 aprilie Din iniţiativă guvernamentală se votează legea pentru înfiinţarea unei bănci de scont şi emisiune, Banca 
Naţională a României, cu un capital de 12 000 000 lei, cu privilegiul exclusiv de a emite monedă; o treime din acţiuni sunt 
deţinute de stat, restul de particulari, între care un loc important ocupă oameni de afaceri legaţi de cercurile partidului liberal. 
Primul director al Băncii, Teodor Mehedinţeanu, va fi urmat de Eugeniu Carada.
 
21 noiembrie/3 decembrie Se semnează la Sigmaringen actul de familie prin care prinţul Ferdinand de Hohenzollern-
Sigmaringen, nepot de frate al lui Carol I, devine moştenitorul prezumptiv al tronului României.
 
decembrie Se publică comunicatul privitor la devalorizarea cu 12,5% a rublei şi retragerea cursului ei legal în România, 
urmând ca până la 31 decembrie 1881 rublele în circulaţie să fie primite de casele statului, pentru demonetizare.
 
3/15 decembrie Atentatul lui I. Pietraru asupra lui I. C. Brătianu; vor fi implicaţi în proces membri ai Partidului Democraţiei 
Naţionale, ceea ce-1 va determina pe Gr. M. Sturdza să dispună dizolvarea grupării şi desfiinţarea organului ei de presă, 
,,Democraţia naţională”.
 
1881
 
Chestiunea Dunării. În contextul apropierii între Imperiul austro-ungar şi cel ţarist, finalizată prin alianţa celor trei împăraţi, 
guvernul român va căuta să prevină o înţelegere pe seama României pe de o parte prin grăbirea proclamării regatului — care va 
avea loc în martie şi nu în mai — iar pe de alta printr-o poziţie mai conciliantă în chestiunea Dunării. În martie România 
acceptă crearea Comisiei Mixte sub rezerva subordonării acesteia Comisiei Europene. Dar dacă actul adiţional referitor la 
regimul Dunării maritime întruneşte unanima adeziune (deşi, României lezându-i-se suveranitatea i se aplica un regim diferit de 
cel aplicat Rusiei sau, anterior anului 1878, Imperiului otoman), problema Comisiei Mixte rămâne iar în suspensie din cauza 
opoziţiei Marii Britanii delegatul englez, colonelul Siborne condiţionând acceptarea creării comisiei riveranilor în formulă 
austro-ungară de posibilitatea Comisiei Europene de-a cenzura orice decizie a preconizatului organism la cererea guvernelor 
interesate, poziţie evident menită să extindă autoritatea Comisiei Europene.
Anteproiectul Barrère. În acest context delegatul Franţei în Comisia Europeană, Camille Barrere, propune o soluţie de 
compromis între proiectul austro-ungar şi cel englez. În Comisia Mixtă care urma să rămână sub preşedinţia reprezentantului 
341
dublei monarhii urma să mai figureze încă un membru al Comisiei Europene ca delegat al acesteia. În ordinea alfabetică a 
nomenclaturii franceze a statelor (Allemagne, Autriche-Hongrie, France...) fiecare stat reprezentat în Comisia Europeană ar fi 
făcut parte timp de 6 luni şi din comisia statelor riverane. Astfel Austro-Ungaria şi România ar fi avut periodic în Comisia 
Mixtă câte două voturi. Oricum regulamentul pentru sectorul Porţile de Fier—Galaţi urma a fi aprobat de Comisia Europeană. 
Proiectul favoriza tot Austro-Ungaria deoarece în cursul primului an de funcţionare a Comisiei Mixte, când s-ar fi luat cele mai 
importante decizii, Germania şi Austro-Ungaria ar fi fost delegatele Comisiei Europene în Comisia Mixtă. Între timp România, 
în necunoştinţă de cauză până în septembrie cu privire la proiectul Barrere — negocierile secrete între Franţa, Austro-Ungaria şi 
Anglia pe baza
proiectului începuseră în iulie -, urmarea evoluţia relaţiilor dintre Austro-Ungaria şi Anglia, susţinând pe cale diplomatică 
dreptul fiecărui stat riveran de-a executa regulamentul de navigaţie în apele sale teritoriale. Ţinând seama de condiţiile 
internaţionale şi de experienţa Congresului de la Berlin, guvernul procedase cu multă prudenţă în demonstrarea punctului său de 
vedere fără să cedeze în fondul problemei Austro-Ungariei. În ţară, în urma desvăluirilor din presă (aprilie) cu privire la 
concesiile făcute de guvern Austro-Ungariei, se dezlănţuie furtunoase dezbateri în jurul chestiunii Dunării. Mesajul tronului din 
15/27 noiembrie, în care guvernul, sub presiunea opiniei publice, îşi preciza, de data aceasta public, poziţia faţă de chestiunea 
Dunării, făcând aluzie directă la greutăţile create de autorităţile austro-ungare comerţului român de vite ,,sub pretext de 
epizotie”, provoacă întreruperea relaţiilor diplomatice între cele două state. Guvernul va prezenta scuzele publice reclamate de 
Austro-Ungaria fără a abdica însă de la opoziţia făcută creării Comisiei Mixte.
Apare „Naţiunea”, organ de presă al fracţiunii liberale condusă de Dumitru Brătianu cu vederi deosebite de cele ale 
guvernelor I. C. Brătianu; până în 1884 gruparea nu va susţine necesitatea înlăturării guvernului, ci va critica corupţia şi 
incompetenţa administraţiei, instabilitatea ministerială, excesul de centralizare, abuzul de putere — care provoacă disensiuni 
înlăuntrul partidului — şi va propune ca puncte de program: dezvoltarea industriei autohtone prin aplicarea protecţionismului 
vamal, îmbunătăţirea producţiei agricole ţărăneşti prin sprijinirea ei de către stat, dezvoltarea învăţământului rural. Din 1884 
fracţiunea va milita pentru răsturnarea guvernului, acceptând ideea alianţei tactice cu alte grupări de opoziţie, liberale ori 
conservatoare, fără contopirea cu ele; o primă apropiere este aceea de gruparea M. Kogălniceanu.
Politica guvernamental-liberală de protecţionism vamal, excluzând reinstituirea regimului de porto franco pentru care 
militau gălăţenii, provoacă în oraşul de la Dunăre o puternică campanie antiguvernamentală al cărei ecou se va face ziarul 
,,Vocea Covurluiului” organ de presă al unei puternice formaţii conservatoare.
Se înfiinţează Bursa din Bucureşti, prima bursă de valori din România.
1/13 ianuarie Titu Maiorescu publică în ,,Deutsche Revue” un articol care exprimă tendinţele junimiştilor de orientare a 
politicii externe a României către puterile centrale, poziţie indicând iminenta ruptură de partidul conservator şi o apropiere de 
politica externă a lui I. C. Brătianu. La rândul său, I. C. Brătianu, abil în a dezorganiza opoziţia şi a-şi asigura colaborarea 
forţelor ei mai redutabile, îi va ,,menaja” pe junimişti încă din 1879. Proiectele lor de legi (legea majoratului prevăzând 
inalienabilitatea şi indivizibilitatea micii proprietăţi ţărăneşti prin moştenirea ei numai de către fiul mai mare sau reprezentantul 
său direct — decembrie 1879 — sau legea pedepsirii celor care-şi interpuneau numele la cumpărarea de imobile rurale pentru 
persoane care nu aveau acest drept — decembrie 1880 —) nu vor fi direct respinse, ci trimise ,,spre discutare” în secţii, 
promotorii legilor respective putând spera în continuare dezbaterea şi legiferarea lor.
27 ianuarie/8 februarie I. C. Brătianu încearcă să formeze un guvern de coaliţie cu junimiştii, pentru proclamarea Regatului. 
Junimiştii, fără popularitate şi aderenţi, şi deci neputându-se lipsi, în cazul unei guvernări, de sprijinul conservatorilor din 
Parlament, prezintă cererea Clubului conservator, cerere respinsă sub motivul că nu era adresată întregului partid, care, abordat, 
ar fi reclamat într-o coaliţie guvernamentală poziţii cheie în mecanismul politic, inacceptabile pentru I. C. Brătianu.
13/25 martie Titu Maiorescu dezvoltă în Parlament o interpretare adresată primului-ministru în legătură cu necesitatea luării de 
măsuri severe împotriva mişcării socialiste. Socialiştii, care încercaseră în aceeaşi lună să aniverseze 10 ani de la proclamarea 
Comunei din Paris, fuseseră supuşi unor severe represiuni: arestări, expulzări, destituiri din funcţii. Titu Maiorescu considera că 
a venit timpul ca guvernul să imprime politicii interne o direcţie mai compatibilă cu consolidarea monarhiei şi vedea în 
ideologia socialistă, fără a-i înţelege, ca mulţi alţi oameni politici, raţiunile sociale, o primejdie împotriva ordinii stabilite. Dacă 
N. Ionescu făcea distincţie între nihilişti şi socialişti, apreciind că mişcarea socialistă nu primejduia instituţiile ţării, P. P. Carp 
recunoştea  în  naşterea  socialismului  simptomul  unui  dezechilibru  social  remediabil  prin  reformele  socio-economice 
conservator-junimiste care stăteau sub imperativul stăvilirii procesului de proletarizare a ţării. Mişcarea socialistă din România 
apăruse din anii anteriori războiului de independenţă şi se dezvoltase treptat paralel cu dezvoltarea proletariatului. La Iaşi, 
Bucureşti şi în alte oraşe activau cercuri socialiste. Se depuneau eforturi în vederea creării unei organizaţii politice pentru 
gruparea forţelor revoluţionare şi intensificarea activităţii acestora. Dr. Russel publica în 1880 Un studiu -psihanalitic urmat de 
câteva comentarii psihice — program al mişcării cuprinzând
revendicări democratice paşoptiste dar preconizând desfiinţarea proprietăţii private şi trecerea mijloacelor de producţie ,,în 
proprietatea colectivă a grupurilor agricole şi industriale ale muncitorilor”. Pe linia orientării către principiile socialismului 
ştiinţific era promovată ideea caracterului legic al dezvoltării sociale, se făceau aprecieri critice asupra statului şi partidelor 
burgheze, constituţiei în vigoare etc. Prin strădaniile cercurilor socialiste apăreau ziarele ,,Basarabia” — 1879, ,,România 
viitoare” — 1880. ,,Înainte” — 1880, toate suprimate de guvern până în 1881. Din 1880 se va intensifica procesul pătrunderii 
marxismului în gândirea socialistă din România. Măsurile represive luate de guvern împotriva mişcării socialiste din Iaşi în 
martie 1881 vor stânjeni temporar dezvoltarea ei dar în acelaşi timp vor atrage atenţia opiniei publice asupra noului curent 
ideologic.
14/26 martie Parlamentul votează transformarea României în Regat, acţiune precipitată de I. C. Brătianu datorită în special 
chestiunii Dunării; pentru conservatori măsura era oportună în contextul mişcării socialiste (de care ei legau şi atentatul lui 
Pietraru asupra primului-ministru şi, pe plan extern, asasinarea ţarului Alexandru II --1/13 martie).
342
30 martie/11 aprilie P. P. Carp prezintă în Parlament, cu ocazia discutării bugetului, liniile directoare ale programului politic 
junimist, marcând şi prin aceasta tendinţa de separare a junimiştilor de conservatori. Definind democratizarea României ca o 
democratizare forţată, de sus în jos, nu efectul dezvoltării sociale, P. P. Carp consideră momentul 1881 ca punct maxim al 
democratizării. Se impune în etapa imediat următoare imperativul consolidării acestui stadiu prin măsuri organizatorice: 
garantarea micii proprietăţi prin legea majoratului şi modificarea legii tocmelilor agricole, în vederea constituirii unei trainice 
ţărănimi capitaliste; reorganizarea meşteşugarilor în corporaţii, pentru asigurarea dezvoltării unui precapitalism industrial; 
inamovibilitatea  magistraturii,  în  scopul  scoaterii  acesteia  de  sub  fluctuaţiile  şi  înrâuririle  politice;  condiţii  severe  de 
admisibilitate pentru funcţionarii de toate gradele; scutirea comunelor rurale de povara multelor sarcini fiscale şi administrative, 
care împiedicau concentrarea forţelor interne în vederea dezvoltării lor organice. ,,Noua eră” de reorganizare socială a României 
este considerată de junimişti indispensabilă dezvoltării intensive şi consolidării regimului existent. Unele dintre propunerile lui 
Carp vor intra în viitoarea legislaţie liberală.
aprilie—-iunie Se votează legea asupra soldei militare, însoţită de un minuţios regulament, codul de justiţie militară şi 
regulamente pentru organizarea şcolilor militare. Bazată pe principiul unei accentuate centralizări, organizarea armatei, în care 
regele avea un rol hotărâtor, era de inspiraţie prusacă.
7/19 aprilie Se votează legea prin care preşedintele Consiliului de Miniştri putea fi ministru fără portofoliu; opoziţia vedea în 
lege manifestarea tendinţei de întărire a autorităţii centrale, ea reprezentând într-adevăr începutul politicii de mână forte, 
ilustrată şi de votarea, în aceeaşi zi, a legii pentru expulzarea străinilor, destinată în special eliminării militanţilor socialişti.
10/22 aprilie—8/20 mai Guvern Dumitru C. Brătianu
interne                Eug. Stătescu
externe                D. Brătianu
finanţe                 N. Dabija: D. A. Sturdza
justiţie                 M. Pherekyde
culte şi instrucţie   V. A. Ureche
război                  C. Slăniceanu
lucrări publice       N. Dabija
Schimbarea de guvern datorată demisiei lui I. C. Brătianu era probabil o manevră politică menită să deschidă calea către o 
guvernare radical liberală omogenă.
30 aprilie/12 mai — 2/14 mai Are loc la Sibiu conferinţa cercurilor electorale româneşti din Transilvania, Banat, Crişana şi 
Maramureş, în care se hotărăşte unificarea într-un partid a românilor din Imperiu - Partidul Naţional Român din Transilvania; 
programul proclamă  ca tactică politică  ,,activismul” (participarea la viaţa politică) şi propune ca obiective recâştigarea 
autonomiei  Transilvaniei,  dobândirea  dreptului  de  a  folosi  limba  română  în  administraţie  şi  justiţie,  revizuirea  legii 
naţionalităţilor, extinderea dreptului de vot. Vincenţiu Babeş este ales preşedinte, Gheorghe Bariţiu este însărcinat cu redactarea 
unui memoriu. Guvernanţii maghiari încearcă să opună acestui partid unul moderat, condus de mitropolitul Miron Românul şi 
înfiinţat în martie 1884, cu ,,Viitorul” ca organ de presă proguvernamental.
mai—iunie Se creează Casele de credit agricol, stăvilirea ruinării ţăranilor prin exploatarea uzurară (dobânzile ajunseseră până 
la 50%) intrând în vederile liberalilor încă din 1878. În fapt, noua lege va fi mai puţin favorabilă ţăranilor cât arendaşilor, numai 
ei având posibilitatea de a împrumuta pe baza ipotecării inventarului agricol şi a recoltei.
 
10/22 mai Sărbătorirea publică a proclamării Regatului.
 
9/21 iunie —19/31 martie 1888 Guvern I. C. Brătianu
interne
C.A. Rosetti; I. C. Brătianu; Gh. Chiţu; I. C. Brătianu; Radu Mihai; C. 
Nacu
externe
Eug. Stătescu; D. A. Sturdza; I.I. Câmpineanu, I. C. Brătianu; M. 
Pherekyde
finanţe
I. C. Brătianu; Gh. Chiţu; G. Lecca; C. Nacu; D. A. Sturdza
justiţie
 
M. Pherekyde; Eug. Stătescu; Gh. Chiţu; Eug. Stătescu ; Gh. Chiţu; N. 
Voinov; I. I. Câmpineanu; C. Nacu; Eug. Stătescu; D. Giani
culte şi instrucţie
V. A. Ureche; P. S. Aurelian; Gh. Chiţu; D. A. Sturdza; C. Nacu
război
I. C. Brătianu; G. Angelescu; I. C. Brătianu; Şt. Fălcoianu; I. C. 
Brătianu; Al. Angelescu; I. C. Brătianu
lucrări publice
N. Dabija; D. A. Sturdza; Radu Mihai; P. S. Aurelian
agricultură, domenii, 
industrie, comerţ
I. Câmpineanu; A. Stolojan; I. C. Brătianu; V. Gheorghian; N. Gane
 
iulie Se înfiinţează Creditul Mobiliar Român şi Societatea de Construcţii şi Lucrări Publice.
 
august Conflict de frontieră între România şi Austro-Ungaria, în comitatul Trei-Scaune. Se instituie o comisie mixtă de arbitraj.
 
11/23 august Se publică în ,,Monitorul oficial” Regulamentul de aplicaţie a legei pentru înfiinţarea de spitaluri rurale.
 
noiembrie În urma agravării fricţiunilor pentru conducere înlăuntrul partidului conservator, demisionează din partid, în bloc, 
junimiştii şi partizanii lor. Tendinţele de apropiere ale grupării junimiste, sub conducerea lui P. P. Carp, de liberalii de la guvern 
se accentuează. P. P. Carp, numit în noiembrie 1882 ministru plenipotenţiar la Viena, ca expert în relaţiile Orient-Occident şi 
343
implicaţiile lor în zona balcanică, pune bazele unei alianţe secrete între România şi puterile centrale. Pînă în 1884 încercările de 
a constitui o coaliţie guvernamentală între liberali şi junimişti vor eşua din motive complexe, care, într-o perspectivă mai largă, 
se concentrează în jurul faptului că I. C. Brătianu nu putea să cedeze junimiştilor poziţii de putere care i-ar fi alienat, prin 
rezultatele lor, sprijinul partidului său, cel care îi asigura anvergura politică şi baza electorală necesară stabilităţii regimului şi 
căruia se vedea silit de altfel să-i facă concesii continue; cât despre junimişti, ralierea lor relativă la linia guvernamentală se va 
datora unei platforme ideologice comune.
 
11/23 noiembrie ,,Telegraful” informează cititorii că M. Eminescu urma să fie înlocuit la conducerea „Timpului” cu Gr. 
Păucescu, probabil datorită orientării spre liberali a junimiştilor.
 
1882
 
Chestiunea Dunării. În sesiunea Comisiei Europene a Dunării din primăvara anului 1882 reprezentantul României, colonelul 
Pencovici, este singurul care se mai opune proiectului Barrere. Cunoscând dorinţa puterilor europene de-a proroga mandatul 
Comisiei Europene, care, conform hotărârii Conferinţei de la Londra, expira la 24 aprilie 1883, Austro-Ungaria condiţionase 
adeziunea ei de acceptarea mult discutatei Comisii Mixte aşa încât marile puteri cedaseră. Delegatul României va prezenta un 
contraproiect care avea la bază dreptul statelor riverane de-a executa regulamentul de navigaţie şi poliţie fluvială combinat cu 
cel de larg control şi supraveghere „al Europei” şi care ferea statele ţărmurene de orice amestec în afacerile lor interne. Cum 
prin poziţia României Comisia Mixtă nu va întruni nici de astă dată unanimitatea voturilor, regulamentul, conform dorinţei 
statelor interesate în depăşirea impasului, urma să facă obiectul unei conferinţe a marilor puteri care trebuia să se întrunească 
oricum, conform Tratatului de la Berlin, pentru a decide soarta Comisiei Europene.
 
La 24 ianuarie/5 februarie 1882 C. A. Rosetti părăseşte guvernul, iar în 31 martie/11 aprilie îşi dă demisia din funcţia de 
preşedinte al Camerei. Ceea ce avea să fie, din 1884, fracţiunea
rosettistă începe să se manifeste cu o nuanţă de dizidenţă încă din 1876. Prezentarea în cursul anilor a unor proiecte de legi 
radicale (colegiu unic, electivitatea magistraturii, modificarea legii tocmelilor agricole, libertatea presei şi a individului etc.), 
măsurile de aceeaşi orientare pe care le ia, în calitate de ministru de interne, în anii 1878—1881, precum şi frecvenţele proteste 
împotriva abuzurilor guvernamentale, îl fac pe C. A. Rosetti progresiv indezirabil ca factor de guvernământ. Începând din 1882 
scrie articole critice la adresa guvernului (în dezacord cu acesta şi din cauza orientării politicii externe către puterile centrale), 
rămânând însă în partid şi prieten public al lui I. C. Brătianu, deşi acesta se arăta puţin dispus să facă concesii ideologiei 
radicale de inspiraţie paşoptistă. În noiembrie 1884 C. A. Rosetti afirmă că nu se mai consideră membru al partidului încă din 
1881, iar o scrisoare din ianuarie 1885 atestă şi ruperea relaţiilor personale cu I. C. Brătianu. Gruparea rosettistă (G. Panu, Gr. 
Serurie, D. Giani, Pană Buescu, P. Grădişteanu, V. A. Ureche etc.) se destramă în aprilie 1885, după moartea lui C. A. Rosetti.
Începe campania de presă în jurul modificării legii electorale, declanşată de ,,Românul” lui C. A. Rosetti, care se 
pronunţă pentru colegiul unic. D. Brătianu propune în „Naţiunea” contopirea colegiilor I şi II, conservatorii şi liberalii sinceri se 
opun oricărei modificări a constituţiei.
Joncţiunea la Predeal a liniilor ferate din Regat cu cele din Transilvania.
Apare la Sibiu, în română, maghiară, germană şi franceză, Memorialul explicativ al lui G. Bariţiu, prima publicaţie de 
acest fel adresată străinătăţii şi care cuprindea atât prezentarea istorică a problemei româneşti din Transilvania, cât şi motivarea 
cu argumente a revendicărilor românilor.
24 ianuarie Se înfiinţează la Bucureşti, cu sprijinul lui C. A. Rosetti, societatea ,,Irredenta română” (,,Carpaţii”), care avea să 
demaşte şi să combată până în 1918 politica de deznaţionalizare a popoarelor nemaghiare din Ungaria.
14/26 mai Se votează modificarea legii tocmelilor agricole. Proiectul, depus în ianuarie de C. A. Rosetti, a fost obiectul unor vii 
discuţii, mai ales în jurul oportunităţii unei legi speciale într-o chestiune care ar fi putut rămâne în competenţa dreptului comun. 
În fapt, inexistenţa unei mici proprietăţi ţărăneşti consolidate, care să se poată sustrage subordonării economice faţă de marea 
proprietate, impunea existenţa unei legi speciale, care să preîntâmpine abuzurile, punct de vedere susţinut de C. A. Rosetti, M. 
Kogălniceanu, P. P. Carp şi I. C. Brătianu. Principalele modificări ale legii vor viza: suprimarea responsabilităţii solidare a 
ţăranilor contractanţi şi a executării silite prin organe militaro-poliţieneşti, reducerea termenului pentru tocmelile privitoare la 
muncile agricole de la 5 la 2 ani, rezervarea a 2 zile pe săptămână pentru munca ţăranului pe ogorul său. Faţă de proiectul C. A. 
Rosetti se mai introduceau următoarele prevederi:
multiplicarea categoriilor de învoieli asupra cărora se aplica legea, prelungirea termenului tocmelilor pentru fâneţe de la 2 la 5 
ani; în cazul în care proprietarul întârzia ridicarea dijmei (ceea ce împiedica ridicarea recoltei ţăranului) primarul şi doi 
consilieri comunali erau obligaţi să opereze dijmuirea în timp util, pentru a împiedica deteriorarea produselor.
1/13 iulie Statul român răscumpără calea ferată Cernavodă-Constanţa şi portul Constanţa de la compania engleză căreia îi 
fuseseră concesionate de Turcia.
noiembrie—aprilie 1883 Legislaţie. Modificarea legii recrutării din 1876, pentru cuprinderea unui număr cât mai mare de 
cetăţeni în armata permanentă, avându-se în vedere toate categoriile sociale şi profesionale; repunerea în vigoare, cu modificări, 
a legii comunale din 1864: constituirea colegiului comunal unic, statuarea alegerii primarilor din comunele urbane şi rurale de 
către consilierii comunali. Intră în dezbatere proiectul pentru modificarea sistemului de alegere a consiliilor comunale. La 22 
decembrie/2 ianuarie este prezentată în Parlament propunerea de revizuire a Constituţiei pentru stabilirea unei concordanţe între 
textul constituţional şi noua situaţie a statului român, devenit regat, după ce în prealabil se constituise o comisie parlamentară 
pentru stabilirea articolelor din Constituţie care urmau să fie revizuite, dezbaterile dezvăluind că nu există o opinie unitară în 
această privinţă între membrii partidului liberal; se preciza că devenise necesară şi modificarea sistemului electoral, impusă de 
344
necesitatea  unei  mai  largi  participări  la  viaţa  politică.  Se  constituie  Ministerul  Agriculturii,  Industriei,  Comerţului  şi 
Domeniilor; se promulgă legea pentru modificarea sistemului de alegere a consiliilor judeţene; numărul de colegii se reduce la 
trei, prin contopirea colegiilor I şi II, se accentuează separarea funcţiilor administrative de diverse alte atribuţii oficiale, 
precizându-se că nu sunt eligibili salariaţii statului şi comunei, primarii,
 
persoanele care aveau contracte pentru lucrări ale judeţului; se precizează atribuţiile consiliului judeţean şi lucrările pentru care 
era necesară aprobarea guvernului; se promulgă legea asupra administraţiei armatei, cu noi regulamente privind funcţionarea 
serviciului de intendenţă şi al celui sanitar; se promulgă legea pentru remunerarea corpului didactic, prin care se măreau 
salariile şi se fixau gradaţiile de vechime, care permiteau majorarea retribuţiei din 5 în 5 ani, cu 15, 30, 45 şi 60%; se stabilesc 
condiţiile de pensionare.
decembrie ,,Timpul” şi ,,Binele public” anunţă concomitent că înţelegerea dintre conservatori şi liberalii sinceri era un fapt 
împlinit. Unificarea opoziţiei va fi precipitată de anunţurile „Românului” privitoare la intenţiile liberalilor guvernamentali de a 
modifica Constituţia. Încă de la începutul anului 1881 conservatorii salutau, prin ,,Timpul”, constituirea clubului „Binelui 
public” şi prezenţa la inaugurare a conducătorilor fracţiunii libere şi independente. În 1882 ,,Timpul” şi ,,Binele public” îşi 
prezentă şi aprobă reciproc articole de critică la adresa guvernului.
1883
Chestiunea Dunării. Are loc Conferinţa de la Londra (februarie-aprilie), la care participă numai marile puteri, reprezentanţii 
statelor riverane, România, Serbia, Bulgaria, nefiind acceptaţi decât cu vot consultativ. Guvernul român protestează, declarând 
că nu se simte obligat să se supună hotărârilor Conferinţei. Prin Tratatul încheiat la 10 martie se hotărăşte prelungirea 
mandatului Comisiei Europene încă 21 de ani şi extinderea competenţei acesteia până la Brăila. Braţul Chilia va fi practic scos 
de sub autoritatea Comisiei Europene. Se adoptă pentru porţiunea Porţile de Fier — Brăila regulamentul de navigaţie şi poliţia 
fluvială elaborat în sesiunea din primăvara anului 1882 de Comisia Europeană. Proiectul Barrere ce constituia ultima parte a 
documentului va suferi unele modificări: se prevede ca statele membre ale Comisiei Mixte să nu mai poată fi reprezentate în 
acest organism şi ca delegate ale Comisiei Europene şi se statuează ca numirea şi remunerarea subinspectorilor de navigaţie să 
intre în competenţa autorităţilor teritoriale. Guvernele de la Bucureşti şi Sofia refuzând să ia în considerare prevederile 
Tratatului, acestea nu au putut fi puse în practică. O dată începute negocierile între Bucureşti, Berlin şi Viena referitoare la 
aderarea României la Tripla Alianţă, Austro-Ungaria va înceta să mai insiste asupra creării Comisiei Mixte.
1/13 ianuarie Se constituie la Paris un grup revoluţionar român (Vintilă C. A. Rosetti, Alex. A. Bădărău, Constantin Mille, 
Vasile G. Morţun şi alţii de inspiraţie socialistă, care editează, începând de la 1/13 februarie, ,,Dacia viitoare”.
25 februarie/9 martie Are loc la Sibiu, sub preşedinţia lui G. Bariţiu, o adunare de protest împotriva celei de a doua legi 
şcolare promulgate de guvernul maghiar, care accentuează caracterul maghiar al învăţământului secundar.
20 aprilie/2  mai În urma emiterii în 7/19 martie a decretului de convocare a Camerelor de revizuire, încep alegerile 
parlamentare, în contextul intensificării mişcării de opoziţie; se formează o coaliţie electorală între conservatori, liberalii sinceri 
şi liberalii moldoveni (,,opoziţia unită”); din 134 de mandate de deputaţi şi 50 de mandate de senatori opoziţia obţine 12 
mandate. Camerele de revizuire se deschid la 10/22 mai.
iunie Se constituie un comitet de conducere a opoziţiei fără contopirea formaţiilor politice coalizate. I. M. Florescu este 
însărcinat cu preşedinţia unui subcomitet care avea să redacteze programul opoziţiei.
3/15 iunie La Iaşi se inaugurează statuia lui Ştefan cel Mare, în prezenţa Regelui. P. Grădişteanu ţine un discurs cu aluzii la 
provinciile româneşti încorporate de imperiile vecine. Austro-Ungaria cere explicaţii. ,,Monitorul oficial” dezminte parţial, 
atribuind aserţiunile mai grave exagerărilor presei.
26 august/7 septembrie Are loc, la Gastein, întâlnirea dintre I. C. Brătianu şi cancelarul Bismarck, urmată de întâlnirea, la 
Viena, cu contele Kalnoky, ministrul de externe al Austro-Ungariei, în vederea încheierii tratatului de alianţă româno-austro-
ungar, care se va semna la 18/30 octombrie şi la care Germania va adera în aceeaşi zi. Apropierea României de Puterile 
Centrale constituie reacţia la politica activă a Imperiului ţarist în sud-estul Europei. Alianţa va obliga guvernul român la 
acceptarea unor relaţii economice preferenţiale cu Austro-Ungaria şi Germania. Deşi
convenţia va rămâne secretă, linia generală a guvernului în politica externă şi implicaţiile ei economice devin obiectul unor 
violente atacuri din partea opoziţiei, care se va ocupa intens de situaţia românilor din Transilvania.
 
15/27 septembrie Apare în ,,Buletinul oficial” anteproiectul majorităţii liberale privitor la modificarea legii electorale şi la 
regimul presei; anteproiectul este atacat în lunile următoare, de pe poziţii opuse, de conservatori şi de liberalii rosettişti.
1884
martie Se constituie, prin fuzionarea conservatorilor, a liberalilor sinceri şi a fracţiunii libere şi independente, Partidul Liberal-
Conservator. „Timpul” şi „Binele public” îşi încetează apariţia şi sunt înlocuite prin ziarul „România”.
14/26 aprilie Apare la Sibiu ziarul politic şi cultural ,,Tribuna”, condus între 1884 şi 1886 de I. Slavici; ziarul a avut un rol 
345
important în lupta de eliberare naţională a românilor din Transilvania.
19/31 iulie Apare la Iaşi ziarul ,,Lupta”, organ al grupării liberal-radicale condusă de G. Panu.
9/21 iunie Se adoptă modificările intervenite în Constituţia României. Noua lege electorală mărind ponderea burgheziei 
bancare, industriale şi comerciale în Adunările legiuitoare, prevedea: mărirea numărului deputaţilor de la 130 la 183 şi al 
senatorilor de la 70 la 140, reducerea numărului colegiilor pentru Cameră (de la 4 la 3) prin unirea colegiilor I şi II, 
preponderent moşiereşti şi scăderea censului la colegiul I (1 200 lei, cu prevederea că venitul poate fi nu numai rural, ci şi 
urban, ceea ce înlesnea intrarea în acest colegiu al burgheziei mari); colegiul II exclusiv orăşenesc cuprindea: alegătorii cu 
impozit minim de până la 25 de lei votând indirect, printr-un reprezentant la 50 de alegători, şi alegătorii direcţi, cu un venit de 
la 25 la 1 200, precum şi categoria alegătorilor scutiţi de cens; colegiul III cuprindea alegătorii de la sate, de la un impozit oricât 
de mic până la 1 200 lei venit, care votau prin delegaţi. Colegiul I pentru Senat cuprindea alegători cu un venit de minimum 2 
000 de lei anual, la care se adăugau unele categorii scutite de cens;
colegiul II cuprindea alegători cu un venit de între 1 000 şi 2 000 de lei şi posesori ai unor diplome de doctor în ştiinţe. Noua 
Constituţie modifica în sens parţial liberal, parţial restrictiv, şi regimul presei, interzicând arestul preventiv dar prevăzând 
judecarea delictelor de lez-majestate de către tribunalele ordinare, ceea ce constituia o îngrădire a libertăţii comparativ cu 
judecarea de către juraţi precum şi suprimarea prevederii de desfiinţare permanentă a cenzurii. Se modificau titulaturile conform 
noii situaţii de Regat a ţării, se desfiinţa garda civică, se prevedea aplicarea Constituţiei în Dobrogea prin legi speciale, 
inalienabilitatea pe 32 de ani a pământurilor foştilor clăcaşi, ale însurăţeilor şi ale ţăranilor care cumpăraseră pământ de pe 
moşiile statului.
10/22 iunie Se votează legea creării Domeniului Coroanei (12 proprietăţi ale statului, însumând 128 286 ha). După adoptarea 
noii Constituţii şi a acestei legi liberalii radicali, în frunte cu C. A. Rosetti, demisionează din Corpurile legiuitoare, ceea ce 
consacră ruptura definitivă dintre C. A. Rosetti şi I. C. Brătianu. ,,Românul” rămâne organul de presă al liberalilor radicali. I. C. 
Brătianu va edita cotidianul ,,Voinţa naţională”.
20 august/1 septembrie Apare la Bucureşti, din iniţiativa lui Luigi Cazzavillan, ziarul de informaţii ,,Universul”, primul mare 
cotidian românesc, care avea să apară, cu unele întreruperi, până în 1953.
noiembrie Au loc alegeri din care rezultă un parlament fără opoziţie prin neparticiparea coaliţiei conservator-liberale şi 
invalidarea unor mandate; singura grupare tolerată de I. C. Brătianu în parlament sunt junimiştii, cu care va spera în continuare 
să poată colabora. Evidenta tendinţă de întărire a regimului autoritar va provoca o intensă campanie antidinastică a opoziţiei de 
toate nuanţele, care avea să dureze până la căderea guvernului. Noul parlament, în decursul activităţii sale (1884—1887), va 
dezbate şi legifera printre altele: legea asupra impozitului funciar, menită să stăvilească absenteismul şi arendăşia, cu nefaste 
consecinţe economice prin diminuarea venitului naţional; legea primei de export pentru fabricanţii de spirt din cereale şi coniac 
din vin şi legea pentru încurajarea producţiei ţesăturilor, sforilor, corderiei şi sacilor de iută; legea pentru organizarea monetăriei 
statului, a fabricii de timbre şi a depozitului general al timbrelor; legea ,,depozitului legal”, prin care fiecare tipografie avea 
obligativitatea să trimită trei exemplare din fiecare
tipăritură bibliotecilor centrale din Bucureşti şi Iaşi şi Bibliotecii Academiei Române; legea pentru încurajarea şi dezvoltarea 
exploatării apelor minerale şi a produselor lor; legea pentru introducerea unui nou tarif protecţionist asupra importului, pentru 
încurajarea industriei române (legea va provoca declanşarea războiului vamal cu Austro-Ungaria care interzice formal importul 
de animale şi introduce taxe vamale prohibitive la articolele provenite din România); legea privitoare la componenţa camerelor 
de comerţ, care lărgea corpul eligibililor, dar menţinea rolul prefectului în alegeri; trecerea de la recrutarea după starea civilă la 
recrutarea după vârstă şi mobilizarea militarilor şi gloatelor prin decret regal, fără aprobarea Corpurilor legislative; legea 
monopolului de stat al tutunului; promulgarea unui nou Cod de comerţ, în locul celui din 1840; lege relativă la instituirea unei 
comisii pentru verificarea pământurilor date în conformitate cu articolele 5 şi 6 din legea rurală (verificarea aplicării legii din 
1878); legea de încurajare a industriei, prin avantaje însemnate (scutiri de impozite şi de taxe vamale pentru maşini sau materii 
prime inexistente în ţară, reduceri pe căile ferate etc.) acordate pentru înfiinţarea de întreprinderi industriale cu un capital minim 
de 50 000 sau minimum 25 de lucrători timp de minimum 5 luni; legea pentru alegerea consiliilor comunale, care stabilea 
modul de elecţiune şi categoriile de eligibili, plus atribuţiile autorităţii comunale.
decembrie Se constituie la Bucureşti Cercul studiilor sociale, organizat de socialişti şi la care aderă pentru un timp şi 
intelectuali de orientare burghezo-liberală; cercul publică, din februarie 1885, ziarul „Drepturile omului”, care începând din 
noiembrie, militează pentru întemeierea unui partid al muncitorilor şi, în perspectivă, participarea la viaţa parlamentară.
1885
ianuarie Junimiştii preiau ziarul ,,România liberă”. Apărut la 15/27 mai 1877 sub direcţia lui A. T. Laurian, ca organ de presă 
al unui grup de tineri liberali, ziarul adoptase treptat o orientare nuanţat conservatoare. Gruparea îşi defineşte poziţia critică faţă 
de liberalii guvernamentali dezavuând lipsa unui program politic, stagnarea dezvoltării social-politice şi, ulterior, politica 
financiară şi monetară a guvernului, părăsirea principiilor liberale,  abuzul de putere al primului-ministru şi mai ales al 
colaboratorilor săi; opoziţia era şi ea criticată pentru lipsa de omogenitate în componenţă şi de unitate a principiilor programate.
1/13 mai Decret regal prin care se ia act de Tomos-ul prin care Patriarhia de la Constantinopol recunoaşte autocefalia bisericii 
Regatului României.
20 mai/1 iunie România denunţă convenţia comercială cu Austro-Ungaria din 1875, prin politica vamală a partenerului, 
nefavorabilă economiei româneşti; reintră în vigoare tariful vamal protecţionist din 1874. Se declanşează conflictul vamal 
româno-austro-ungar care va dura până în 1891.
346
18 august Ia fiinţă Societatea pentru cultura maghiară transilvăneană (E.M.K.E.), ca o contrapondere a ASTREI, cu scopul de a 
promova politica de maghiarizare.
noiembrie Ia naştere formaţia politică Opoziţia Unită din care fac parte Partidul Liberal-Conservator L. Catargiu — G. 
Vernescu,—care în aceeaşi lună anunţase depăşirea simplei alianţe printr-o contopire, cu enunţarea unui program comun în care 
conservatorii consimţeau la descentralizarea administrativă şi la libertatea presei—, şi Partidul Naţional-Liberal D. Brătianu, M. 
Kogălniceanu, C. Boerescu şi G. Mârzescu; unitatea de acţiune a acestei coaliţii se va realiza abia în martie 1887.
1886
toamna Alegeri comunale importante pentru opoziţie, de vreme ce autorităţile comunale care urmau să fie alese aveau calitatea 
de a controla modul de desfăşurare a alegerilor parlamentare din 1887.
1887
Gruparea junimistă începe să se desmembreze, o parte din membrii ei (V. Pogor, Leon şi Iacob Negruzzi, T. Rosetti) 
aderă la opoziţia liberal-conservatoare, N. Gane şi V. Bossi se aliază cu liberalii guvernamentali, iar P. P. Carp, după ce 
încercase o apropiere de conservatori, cu condiţia
neacceptată, a ieşirii acestora din coaliţia cu liberalii (Opoziţia Unită), rămâne să ducă o politică personală împreună cu un 
număr de partizani (T. Maiorescu, Al. Marghiloman, D. A. Laurian etc.).
mai La Sibiu are loc conferinţa Partidului Naţional Român,  la care se adoptă pentru întreg partidul tactica politică  a 
„pasivismului”, prin hotărârea de a nu participa la alegeri nici în Transilvania, nici în Banat, Crişana şi Maramureş; biruinţa 
liniei politice a celor grupaţi în jurul ziarului sibian „Tribuna” este marcată prin alegerea lui Gh. Bariţiu ca preşedinte al 
partidului şi a lui Ioan Slavici ca secretar.
octombrie Se constituie formaţiunea politică Liga de Rezistenţă, prin unirea disidenţei liberale, condusă de Nicolae Fleva, Al. 
Djuvara şi Take Ionescu, cu fracţiunea tinerilor conservatori din jurul ziarului ,,Epoca”, condusă de Nicolae Filipescu; Liga de 
rezistenţă este sprijinită de liberalii radicali şi socotită redutabilă de către junimişti; I. C. Brătianu după ce pierduse sprijinul 
elementelor valoroase ale partidului liberal îşi pusese mari speranţe în tinerii liberali care îl părăseau acum; o dată formată, Liga 
de Rezistenţă intră în coaliţie cu Opoziţia Unită.
1888
24 ianuarie/5 februarie — 25 ianuarie/6 februarie Alegerile aduc în parlament 54 de membri ai opoziţiei, printre care 
Lascăr Catargiu, D. Brătianu, Gh. Vernescu, N. Fleva, Al. Marghiloman, Take Ionescu etc. Opoziţia Unită îşi intensifică 
acţiunile antiguvernamentale. I. C. Brătianu încearcă iarăşi mai multe formule de guverne de coaliţie, dintre care una cu 
junimiştii, toate nereuşite.
20 martie începe violenta răscoală ţărănească (Muntenia martie-aprilie, Moldova aprilie-iunie), care va cuprinde 27 dintre cele 
32 de judeţe ale ţării, cea mai mare mişcare de acest fel din ultimul sfert al secolului al XIX-lea; dacă primele impulsuri nu sunt 
cu totul străine de propaganda politică a opoziţiei, amploarea răscoalei va fi determinată în mod organic de gravele neajunsuri 
sociale şi economice care apăsau în mod cronic ţărănimea, în ciuda încercărilor de remediere din ultimele două decenii, care, 
toate, evitaseră soluţionarea radicală a problemei ţărăneşti.
23 martie/4 aprilie—11/23 noiembrie Guvern junimist Th. Rosetti
interne                  Th. Rosetti
externe                  P. P. Carp
finanţe                   M. Ghermani
justiţie                   Al. Marghiloman
culte şi instrucţie     T. Maiorescu
război                    G. Barozzi
lucrări publice         Al. Ştirbei
agricultură, domenii,
industrie, comerţ      T. Maiorescu; P. P. Carp
Noul guvern preia puterea în urma demisiei primului-ministru I. C. Brătianu, tot mai izolat din punct de vedere politic şi 
probabil puţin dispus să-şi asume luarea măsurilor represive după izbucnirea răscoalelor ţărăneşti.  În timpul guvernării 
junimiste, şi ulterior de altfel, diferenţele între cele trei grupări conservatoare (liberali-conservatori, conservatori puri şi 
junimişti) se vor accentua, instaurându-se o perioadă de instabilitate guvernamentală ce avea să dureze trei ani.
3/15 mai Se semnează la Viena tratatul privind aderarea Italiei la Tratatul secret de alianţă din 18/30 octombrie 1883 încheiat 
între România, Austro-Ungaria şi Germania.
15/27 august Apare la Bucureşti cotidianul de orientare democratică ,,Adevărul'' (1888—1916, 1919-1937, 1946-1951).
14/26 octombrie Alegerile pentru Corpurile legiuitoare dau o compoziţie preponderent conservatoare parlamentului; ele sunt 
precedate, pentru prima oară în viaţa noastră politică, de publicarea în ,,Monitorul oficial” a programului partidului la putere.
347
12/24 noiembrie - 29 martie/10 aprilie 1889 Guvern Th. Rosetti
interne                Th. Rosetti
externe                P.P. Carp
finanţe                M. Ghermani
justiţie                        Gh. Vernescu
culte şi instrucţie          T. Maiorescu
război                         C. Manu
lucrări publice            
agricultură, domenii     Al. Marghiloman
4/16 decembrie Apare la Bucureşti foaia literară ,,Fântâna Blanduziei”, condusă de un comitet de redacţie în frunte cu M. 
Eminescu.
1889
Se iau măsuri pentru redresarea financiară a ţării prin retragerea biletelor ipotecare şi introducerea etalonului de aur, 
renunţându-se astfel la bimetalism, a cărui consecinţă imediată era agio-ul şi corelativa inflaţie (preţul mondial al argintului 
scăzuse considerabil, ceea ce făcea ca valoarea nominală a monedei româneşti să scadă sub cea reală).
ianuarie Statul român răscumpără căile ferate concesionate, devenind proprietarul întregii reţele feroviare de pe teritoriul 
românesc (1 377 km).
29 martie/10 aprilie—3/15 noiembrie. Guvern conservator Lascăr Catargiu
interne                    Lascăr Catargiu
externe                   Al. Lahovari
finanţe                    Gh. Vernescu
justiţie                     N.L. Gherassi
culte şi instrucţie       V. Boerescu
război                      C. Barozzi
lucrări publice           AI. Lahovari
agricultură, domenii,
industrie, comerţ       Gr. Păucescu
Demisia guvernului Th. Rosetti se datorase între altele neînţelegerilor dintre miniştrii cabinetului asupra oportunităţii dării în 
judecată a ultimelor guverne I.C. Brătianu, acţiune ferm respinsă atât de junimişti cât şi de rege.
aprilie Din iniţiativa junimistă, se votează legea pentru înstrăinarea unor bunuri ale statului şi răscumpărarea embaticurilor, 
care suprima statului facultatea de a vinde bunurile sale în corpuri întregi şi prevedea ca la vânzarea fiecărei moşii a statului 2/3 
să fie parcelate în loturi mici de 6 ha şi 1/3 în loturi de 10—25 ha.
15/27 iunie Moare M. Eminescu.
OXANA BUSUIOCEANU
348
349
350
351
352
353
354
355
356
357
358
359
360
361
362
363
364
365
366
367
368
Sfârşit de volum
369
370